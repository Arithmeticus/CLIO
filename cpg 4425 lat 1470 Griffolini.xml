<?xml version="1.0" encoding="UTF-8"?>
<?xml-model href="../../TAN-2020/schemas/TAN-T.rnc" type="application/relax-ng-compact-syntax"?>
<?xml-model href="../../TAN-2020/schemas/TAN-T.sch" type="application/xml" schematypens="http://purl.oclc.org/dsdl/schematron"?>
<!--<?xml-model href="http://textalign.net/release/TAN-2020/schemas/TAN-T.rnc" type="application/relax-ng-compact-syntax"?>
<?xml-model href="http://textalign.net/release/TAN-2020/schemas/TAN-T.sch" type="application/xml" schematypens="http://purl.oclc.org/dsdl/schematron"?>-->
<TAN-T xmlns="tag:textalign.net,2015:ns"
       id="tag:chrisnighman.com,2017:cpg-4425-lat-1470"
       TAN-version="2020">
   <head>
      <name>Explanatio in sanctum Iohannem</name>
      <license which="by-sa_4.0" licensor="cn"/>
      <work which="John Chrysostom's 88 homilies on the Gospel of John"/>
      <vocabulary>
         <IRI>tag:chrisnighman.com,2017:tan-key:clio</IRI>
         <name>Vocabulary associated with the Chrysostomus Latinus in Iohannem Online (CLIO)
            Project</name>
         <location accessed-when="2020-03-01" href="TAN-voc/CLIO.TAN-voc.xml"/>
      </vocabulary>
      <source which="Griffolini 1470 edition"/>
      <adjustments>
         <normalization which="abbreviations expanded"/>
      </adjustments>
      <vocabulary-key>
         <algorithm xml:id="xslt5">
            <IRI>tag:textalign.net,2015:stylesheet:convert-clio-docx-to-tan-tei</IRI>
            <name>Converter from CLIO Word documents to TAN-T(EI)</name>
            <location href="../../TAN-2020/applications/convert/private-convert%20CLIO%20docx%20to%20TAN.xsl"
                      accessed-when="2020-03-02T02:35:29.106-05:00"/>
         </algorithm>
         <algorithm xml:id="xslt4">
            <IRI>tag:textalign.net,2015:stylesheet:convert-tan2018-to-tan2020</IRI>
            <name>Converter from TAN 2018 to TAN 2020</name>
            <location href="../../TAN-2020/applications/convert/convert%20TAN%202018%20to%20TAN%202020.xsl"
                      accessed-when="2020-03-01T09:54:43.663-05:00"/>
         </algorithm>
         <algorithm xml:id="xslt3">
            <IRI>tag:textalign.net,2015:stylesheet:convert</IRI>
            <name>Stylesheet to create a TAN file.</name>
            <desc>Stylesheet at:
               ../../TAN-2018/do%20things/configure%20parameters/parameters-for-TAN-output.xsl</desc>
            <location href="../../TAN-2020/applications/get%20inclusions/convert.xsl"
                      accessed-when="2020-03-01"/>
         </algorithm>
         <div-type xml:id="hom" which="homily"/>
         <div-type xml:id="sec" which="section"/>
         <div-type xml:id="sub" which="subsection"/>
         <person xml:id="cn" which="Chris Nighman"/>
         <person xml:id="jk" which="Joel Kalvesmaki"/>
         <algorithm xml:id="xslt1">
            <IRI>tag:kalvesmaki.com,2014:stylesheet:clio:populate-tan-class-1-body-from-docx</IRI>
            <name>Stylesheet to populate a TAN file from collections.</name>
            <desc>Stylesheet at: pre-TAN/CLIO%20Word%20docx%20to%20TAN-T.xsl</desc>
            <location href="../../TAN-2018/do%20things/convert/private-convert%20CLIO%20docx%20to%20TAN.xsl"
                      accessed-when="2020-03-06"/>
         </algorithm>
         <algorithm xml:id="xslt2">
            <IRI>tag:textalign.net,2015:stylesheet:convert-tan2017-to-tan2018</IRI>
            <name>Stylesheet to populate a TAN-A-div file from collections.</name>
            <desc>Stylesheet at:
               ../../TAN-2018/do%20things/get%20inclusions/core-for-TAN-output.xsl</desc>
            <location href="../../TAN-2020/applications/convert/convert%20TAN%202017%20to%20TAN%202018.xsl"
                      accessed-when="2020-03-01"/>
         </algorithm>
         <role xml:id="stylesheet1" which="stylesheet"/>
      </vocabulary-key>
      <resp roles="stylesheet" who="xslt6"/>
      <resp who="xslt6" roles="stylesheet"/>
      <resp roles="stylesheet" who="xslt4 xslt5"/>
      <file-resp who="cn"/>
      <resp roles="stylesheet1" who="xslt3 xslt1 xslt2"/>
      <resp roles="editor creator" who="cn"/>
      <resp roles="editor" who="jk"/>
      <change when="2017-02-27-05:00" who="jk">Began file</change>
      <change who="xslt1" when="2017-03-30T18:06:15.341-04:00">&lt;body&gt; repopulated with
         contents of the docx file found at
         pre-TAN/Omelia01%20with%201530%20collation.docx.</change>
      <change who="xslt2" when="2018-01-06T14:34:28.883-05:00">TAN file updated to 2018
         schemas.</change>
      <change who="xslt3" when="2018-01-17T19:12:37.579-05:00">Conversion of input at
         zip:file:/C:/Users/jdkalv/Dropbox/CLIO%20commons/pre-TAN/Final%20versions%20of%20homily%20transcriptions/Omelia01%20with%201530%20collation.docx!/
         to TEI at
         file:/C:/Users/jdkalv/Dropbox/TAN/library-clio/cpg4425/cpg%204425%20lat%201470%20Griffolini-2018-01-17.xml</change>
      <change who="xslt3" when="2018-01-18T08:27:08.828-05:00">Conversion of input at
         zip:file:/Users/joelk/Dropbox/CLIO%20commons/pre-TAN/Final%20versions%20of%20homily%20transcriptions/Omelia01%20with%201530%20collation.docx!/
         to TEI at
         file:/Users/joelk/Dropbox/TAN/library-clio/cpg4425/cpg%204425%20lat%201470%20Griffolini-2018-01-18.xml</change>
      <change who="xslt3" when="2018-01-18T12:41:51.429-05:00">Conversion of input at zip:file:/Users/joelk/Dropbox/CLIO%20commons/pre-TAN/Final%20versions%20of%20homily%20transcriptions/Omelia11%20with%201530%20collation.docx!/ to TAN-T at file:/Users/joelk/Dropbox/TAN/library-clio/cpg4425/cpg%204425%20lat%201470%20Griffolini-2018-01-18.xml</change>
      <change who="xslt3" when="2018-02-03T15:03:48.387-05:00">Conversion of input at zip:file:/H:/Users-2/Joel/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/H:/Users-2/Joel/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-02-03.xml</change>
      <change who="xslt3" when="2018-02-08T18:10:52.002-07:00">Conversion of input at zip:file:/C:/Users/Dan/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/C:/Users/Dan/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-02-08.xml</change>
      <change who="xslt3" when="2018-03-17T11:54:25.043-06:00">Conversion of input at zip:file:/C:/Users/Dan/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/C:/Users/Dan/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-03-17.xml</change>
      <change who="xslt3" when="2018-03-23T21:32:43.685-06:00">Conversion of input at zip:file:/C:/Users/Dan/Google%20Drive/CLIO%20commons/Final%20versions%20of%20homily%20transcriptions/Omelia46%20with%201530%20collation.docx!/ to TAN-T at file:/C:/Users/Dan/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-03-23.xml</change>
      <change who="xslt3" when="2018-04-06T19:08:57.648-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia47%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-04-06.xml</change>
      <change who="xslt3" when="2018-05-06T12:46:42.123-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia49%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-05-06.xml</change>
      <change who="xslt3" when="2018-05-28T21:25:58.423-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia48%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-05-28.xml</change>
      <change who="xslt3" when="2018-06-30T11:32:20.122-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia55%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2018-06-30.xml</change>
      <change who="xslt3" when="2019-04-04T18:23:04.249-04:00">Conversion of input at zip:file:/E:/Joel/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/E:/Joel/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-04-04.xml</change>
      <change who="xslt3" when="2019-04-09T21:55:44.555-04:00">Conversion of input at zip:file:/E:/Joel/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/E:/Joel/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-04-09.xml</change>
      <change who="xslt3" when="2019-04-11T13:57:42.976-04:00">Conversion of input at zip:file:/E:/Joel/Google%20Drive/CLIO%20commons/Final%20versions%20of%20homily%20transcriptions/Omelia01%20with%201530%20collation.docx!/ to TAN-T at file:/E:/Joel/Google%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-04-11.xml</change>
      <change who="xslt3" when="2019-09-28T12:37:15.071-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia58%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini%20(1)-2019-09-28.xml</change>
      <change who="xslt3" when="2019-10-12T23:31:44.698-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia60%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-10-12.xml</change>
      <change who="xslt3" when="2019-10-27T12:53:22.555-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia61%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-10-27.xml</change>
      <change who="xslt3" when="2019-11-09T14:03:13.91-07:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia63%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-11-09.xml</change>
      <change who="xslt3" when="2019-11-30T18:47:41.76-07:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia64%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-11-30.xml</change>
      <change who="xslt3" when="2019-12-09T12:06:16.361-07:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia68%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-12-09.xml</change>
      <change who="xslt3" when="2019-12-09T18:50:18.902-07:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia67%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2019-12-09.xml</change>
      <change who="xslt3" when="2020-01-13T14:40:34.539-07:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia70%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2020-01-13.xml</change>
      <change who="xslt4" when="2020-03-01T09:54:43.663-05:00">Converted from 2018 to 2020 schemas.</change>
      <change who="xslt5" when="2020-03-02T02:35:29.106-05:00">Refreshed content of TAN file from .docx.</change>
      <to-do>
         <comment who="xslt3" when="2020-01-13T14:40:34.539-07:00">File is still in progress.</comment>
      </to-do>
      <change who="xslt6" when="2020-03-08T12:41:55.854-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia02%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2020-03-08.xml</change>
      <change who="xslt6" when="2020-03-13T15:02:56.563-06:00">Conversion of input at zip:file:/G:/My%20Drive/CLIO%20commons/Final%20versions%20of%20homily%20transcriptions/Omelia81%20with%201530%20collation.docx!/ to TAN-T at file:/G:/My%20Drive/CLIO%20commons/TAN%20library/CLIO/cpg%204425%20lat%201470%20Griffolini-2020-03-13.xml</change>
      <change who="" when="2020-05-10T15:03:20.489-06:00">Refreshed content of TAN file from .docx.</change>
   </head>
   <body xml:lang="lat">
      <div type="hom" n="1">
         <div type="title" n="title">Omelia I (prol.) </div>
         <div type="sec" n="1">
            <div type="sub" n="1">Qui agonum certamina spectare consueuerunt: cum insignem quempiam athletam et coronis plurimis donatum alicunde profectum intelligunt: omnes certatim concurrunt: ut eius luctas artemque et corporis robur conspicent. et uideri quidem nonnunquam uniuersum theatrum licet: multis hominum milibus inundans qui et corporis et animi oculos penitus intendant: ut nihil eorum: que in ipso aguntur spectaculo se pretereat. </div>
            <div type="sub" n="2">Tum siquis prestanti ingenio musicus aduentauerit: non minori studio idem ipsi theatrum occupant et omissis omnibus que in manibus habent negociis: et sepenumero necessariis et urgentibus: non minori studio aduolant: sedentque incredibili cantus plaususque accipiendi cupiditate: et de utriusque prestantia inter se disputant. Et hec quidem multi. </div>
            <div type="sub" n="3">qui autem rethorum callent rationes: ipsi quoque in sophistis hoc idem contendunt. Quippe et in iis spectacula sunt auditores: plausus: suffragia et inquisitiones eorum que dicuntur: diligentes. </div>
            <div type="sub" n="4">Quod si rethorum tibicinumque ac athletarum: et spectatores et auditores eadem consident attentione. quantum nobis studii. quantum diligentie: si recte iudicabimus adhibendum erit. non in tibicinis: neque sophiste aut gladiatoris. sed uiri e celo uocem tonitru clariorem proferentis: spectaculo: qui uniuersum orbem suo clamore cohibuit: comprehendit: implicuit: non nimio quidem. sed diuine gracie exuberantia: que ab eius lingua affatim emanauit? </div>
            <div type="sub" n="5">Et quod mirum sit. tantus clamor non asper non iniocundus. sed omni musica armonia suauior: quo nil auditorum aures possit uehementius demulcere. Huc accedit: quod sanctissimus: quod admirationis plenus: et archana redundans sapientia: qui tot tantaque confert bona: ut qui diligenter et accurate eum accipiunt et obseruant: non iam homines: et terre incole habendi sint. sed super omnia huius seculi bona collocentur in angelorum consessu: neque aliter terram quam celum habitant. </div>
            <div type="sub" n="6">Tonitrui enim filius est christo dilectissimus: columna omnium: que in orbe sunt ecclesiarum: quod celi claues habet: qui christi calicem bibit: et baptismatis aqua ablutus est: qui super pectus domini multa cum fiducia recubuit. Nunc nos impresentia aggredimur: qui neque fabulas effingit: neque personatus incedit. Non enim huiusmodi loquitur: neque suggestum ascendit: aut orchestram supplodit: aut aureo ornatur uestimento. sed stola purissima amictus progreditur. </div>
            <div type="sub" n="7">Christus nanque indutus nobis ostenditur: pedes calceatus decoros in euangelii pacis preparationis zona. non pectus sed lumbos precinctus. non ex purpurea pelle neque deaureata. sed ueritatis decore intexta atque distincta. Talis impresentia Iohannes nobis offertur: nullam neque simulationem: neque fabulam: afferens. que longe ab eo absunt. sed nuda et aperta fronte: nudam et apertam adnunciat ueritatem. </div>
            <div type="sub" n="8">Neque alium se uerbis: alium re ipsa: specie: aspectu: uoce persuadendo: exhibet. neque instrumentis indiget ut cithara: lira: et huiusmodi. sed omnia lingua operatur: omni citharedo: omni musica suauius: utiliusque: procinens. </div>
            <div type="sub" n="9">Est enim ei proscenium uniuersum celum. theatrum orbis terre. spectatores auditoresque omnes angeli: et quicumque homines aut angeli sunt: aut fieri desiderant. Quippe hi dumtaxat hanc proculdubio possunt armoniam exaudire: eamque re ostendere. tales se auditores quales oportet exhibentes. </div>
            <div type="sub" n="10">Siquidem alii omnes non secus ac infantes. audiunt quidem: non tamen audita intelligunt. et placentulis et puerilibus ludis intenti: in delitiis: opibus: potentia: uentri uiuentes: uerba interdum accipiunt. uerum nihil inde magnificum. nihil altum decerpunt. cum latericie prorsus et luto inhereant. </div>
            <div type="sub" n="11">Huic autem apostolo superne affuerunt uirtutes: eius anime pulchritudinem: sapientiam: et speciem uirtutis admirantes: per quam ipsum simul hausit Christum: et spiritalem consecutus est gratiam. etenim tanquam liram quandam preciosis lapidibus auroque distinctam: aureo plectro adhibito: sic suam sibi animam exornando effecit: ut per eum magnum et altum spiritu personaret. </div>
         </div>
         <div type="sec" n="2">
            <div type="sub" n="1">Quemadmodum igitur neque piscatoris est: neque filii Zebedei. sed eius qui archana misteria intelligat: hanc pulsare liram: sic ei summam prestemus attentionem. Nihil enim nobis humanum. sed a spiritus sancti profundis et abditis thesauris: omnia proloquitur: que neque angeli priusquam hic diceret: nouerunt. </div>
            <div type="sub" n="2">Nanque et ipsi nobiscum per Iohannis uocem: et per nos didicerunt: que cognouimus: et quod nobiscum beatus etiam Paulus. his uerbis significauit. Vt innotescat principatibus et potestatibus in celestibus per ecclesiam multiformis sapientie dei. </div>
            <div type="sub" n="3">Si igitur principatus et potestates cherubimque et seraphim: hec per ecclesiam didicerunt: plane constat ipsos angelos summa cum attentione eius sese auditores exhibere. Quippe idcirco non parum honoris consequimur. quod nobiscum angeli discant: que nesciunt. Quod autem per nos. longe magis honoramur. Sed per quos uel quales nostrum. nondum diximus. </div>
            <div type="sub" n="4">Quamobrem multum hic adhibeamus cum equanimitate silentium. non hodie aut una dumtaxat die. sed per omnem uitam. cum omni tempore huiusmodi audire bonum sit. et perquam utile. </div>
            <div type="sub" n="5">Nam si ea que in regiis fiunt domibus cognoscere exoptamus. ut exempli gratia: quid dixerit: fecerit: consuluerit super subditis suis rex. et sepe que nihil ad nos attinent. quantomagis que a deo dicuntur audiendi flagramus desiderio: tum maxime cum ea scire nostra plurimum intersit? Que omnia hic nobis euangelista accurate explicat: cum ipsi regi incredibili sit amore deuinctus. immo et ipsum in se loquentem contineat: audieritque ab eo quecunque ipse a patre acceperit. Vos dixi amicos inquit. quia omnia quecunque audiui a patre meo nota feci uobis. </div>
            <div type="sub" n="6">Quemadmodum igitur si quempiam e summo celo descendentem repente conspicaremus: qui arcana illa certo nobis se dicturum polliceretur: omnes certatim concurremus. itidem et nos impresentia faciamus. </div>
            <div type="sub" n="7">E celo enim uir hic nos allocutum uenit. neque enim est de hoc mundo: ut ipse testatur christus: cum inquit. Vos de mundo non estis. et paraclitum habet in se loquentem: et ubique presentem: qui tam certe nouit dei misteria: ut res suas humana anima: spiritum santificationis: spiritum rectum: qui nos ducit et trahit in celum: qui aliis nos oculis illuminat: qui nos idoneos reddit ut futura non secus ac presentia contemplemur: qui demum efficit: ut etiam in carne celestia spectare possimus. </div>
            <div type="sub" n="8">In omni igitur uita equanimitatem ei atque silentium prestemus. nemini segnitie: nemini somno locus sit. nemo huc accedentium squalore tabescat. sed ad superna unanimes mentes nostras erigamus. Inde enim Iohannes hic eos alloquitur: qui illic quamuis terram incolant: uiuunt. Et profecto in hac uita nihil magnum: nihil exoptabile: adipiscimur. Nihil ad eos qui a brutorum uita emergere nolunt Iohannis doctrina: quemadmodum nihil ad eum res humane. </div>
            <div type="sub" n="9">Tonitrus igitur mentes nostras perterret: cum in naturalem sonitum erumpit. at Iohannis uox non modo neminem perturbat fidelium. sed omni liberat perturbatione: atque molestia. solis autem demonibus terrori est et demonum seruis. </div>
            <div type="sub" n="10">quod ut nobis certo constet: et animo sileamus et ore. animo tamen maxime. Quenam enim tacentis utilitas: si eius anima perturbationibus estuet? Animi ergo quietem expeto: cuius auribus indigemus. </div>
            <div type="sub" n="11">Nulla ergo nos pecuniarum capiat cupiditas: nulla gloria: non ira: non aliorum turba affectuum. Neque enim fieri potest ut qui se non omnino his liberat: ualeat illorum altitudinem intueri: et ut oportet cognoscere misteriorum religionem: arcana: reliquas omnes uirtutes: que his tanquam oraculis delitescunt. </div>
            <div type="sub" n="12">Nam si fidibus et tibiis nemo unquam recte scire potest: nisi totum ad id animum intendat. qua nam ratione huiusmodi misteria solo auditu. animo uero alieno: et aliis curis implicito intelliget? </div>
         </div>
         <div type="sec" n="3">
            <div type="sub" n="1">Idcirco christus his nos uerbis admonet. Nolite dare sanctum canibus: neque mittatis margaritas uestras ante porcos. Margaritas hec uerba uocauit: que his longe pulchriora prestantioraque sunt. </div>
            <div type="sub" n="2">Verum cum ea materia non sit nobis alia carior. idcirco horum sermonum uoluptatem melli sepenumero comparare consueuit: non quod quidquam inter hec conferendum sit: sed quod apud nos nihil est melle suauius. </div>
            <div type="sub" n="3">Quod et lapidum preciosorum naturam et cuiusuis mellis uoluptatem plurimum diuina exuperent. audi prophetam quibus uerbis earum asserat prestantiam. Desiderabilia inquit super aurum et lapidem preciosum multum: et dulciora super mel et fauum. sed bene ualentibus tantum: quamobrem subdidit. Etenim seruus tuus custodit ea. </div>
            <div type="sub" n="4">Et alio in loco cum suauia dixisset: addidit. faucibus meis. Quam suauia inquit faucibus meis eloquia tua. Et iterum ut eorum significaret excellentiam. Super mel inquit et fauum ori meo. cum in bona esset ualitudine. Non igitur morbo aliquo affecti. sed anime prius cura adhibita: hoc pabulum accipiamus. </div>
            <div type="sub" n="5">Propterea tot uerbis premissis: nondum rem ipsam aggressus sum: ut quisque omni abiecta egritudine: tanquam celum petens: ira: sollicitudine: secularique omni impedimento uacuus: huc liber ingrediatur. Etenim nihil in hac uita magnum (nisi prius omni animi perturbatione amota) adipisci possumus. </div>
            <div type="sub" n="6">Nec mihi quispiam dixerit: breue tempus inter hanc et futuram esse contionem. Non enim quinque dumtaxat diebus. sed uno momento licet preteritam omnem uitam commutare. Quid inquam latrone et homicida scelestius. Nonne hoc summum malicie genus est? </div>
            <div type="sub" n="7">Verum ad ipsum uirtutis apicem quamprimum euasit: et in ipsam assumptus est paradisum: nec dierum: nec dimidie quidem hore: sed breuis tantum momenti indiguit. Eadem et nos ratione: repente mutari possumus: et ex luteis aurei fieri. Cum enim neque uirtus: neque uicium: a natura sit: facilis ad utrumuis transitus datur: cum nulla cogat necessitas. </div>
            <div type="sub" n="8">Si uolueritis inquit et uerba mea audieritis: bona terre comedetis. Vides ne sola nobis opus esse uoluntate? Voluntate inquam non qualibet: et que nonnullorum est. uerum et diligenti et exquisita? Neminem noui qui impresentia ad celum euolare nollet. re tamen ipsa oportet uoluntatem confirmare. </div>
            <div type="sub" n="9">Siquidem mercator. ditescere cupit. non tamen eius animus soli acquiescit cupiditati. sed nauem parat: nautas cogit: hortatur gubernatorem. et alia que nauigationi opus sunt diligenter disponit. aurum preterea mutuatur. mare traiicit: et innumeris periculis quibus se mari credentes iactari consueuerunt: se exponens: peregrinas appellit terras. Itidem et nos oportet uoluntatem rei applicare. </div>
            <div type="sub" n="10">Nauigamus nanque et nos nauigationem: non ab alia in aliam terram. sed a terra in celum. Quare tota mente intendamus ad eam gubernationem: que nos superne erigat: et nautas rationi obsequentes: et nauem nobis firmam comparemus: ne temptationum procellis: aut ullis secularibus demergatur affectibus. neque superbie spiritu efferatur. sed leuis et expedita ad superna euadat. </div>
            <div type="sub" n="11">Quod si hac ratione nauem nobis: et gubernatorem: et nautas parabimus. secundo uento nauigare: et dei filium uerum gubernatorem nobis conciliare poterimus: qui nauiculam nostram usquam allidi non patietur. sed licet innumeri spirent uenti. et uentos sedabit et mare tranquillissimum reddet. </div>
         </div>
         <div type="sec" n="4">
            <div type="sub" n="1">Tales crastine assimus contioni opere pretium est: aliquid hinc utilitatis accipere et mente recondere. Nemo uia esse uelit: nemo petra. nemo spinosus ager. </div>
            <div type="sub" n="2">sed bona terra. hoc pacto prompto fidentique animo bene culto: et subacto agro: semina mandabimus. Quod si lapidosum et incultum uiderimus: dabitis ueniam: si illic serere recusabimus. sed omissa satione spine prius incidende erunt. Summe nanque dementie semina in incultam terram iacere. </div>
            <div type="sub" n="3">Qui his uacat sermonibus: eum non decet demonis habere consuetudinem. Que nam enim iusticie et iniquitatis communitas? </div>
            <div type="sub" n="4">Audisti Iohannem: et ab eo spiritalia didicisti? Deinde fornicatum abis: auditurus mulieres obscena loquentes: obsceniora dissimulantes: quique effeminati se inuicem alapis cedunt: et qua nanque ratione cum tanto in sceno prouolutus iaceas: bene ablui et mundari poteris? </div>
            <div type="sub" n="5">Et quid sigillatim me omne uicium describere hoc in loco oportet? Omnia enim illic: risus sunt: turpitudo: exprobratio: maledicta: opprobria: conuicia: omnia corruptio: omnia lues. </div>
            <div type="sub" n="6">Ecce predico et adnuncio omnibus uobis. nemo qui hac mensa fruitur: animam suam mortiferis illis perturbet spectaculis. Quidquid illic dicitur. sathane pompa est et lasciuia. </div>
            <div type="sub" n="7">Nostis sacris iniciati: quo federe nobis uos astrinxeritis. et ut uerius dicam christo. cum uos ipse edoceret quid ei dixistis? Que super sathane pompa cum eo uerba habuistis? quo pacto ei et angelis eius tunc abrenunciastis? promisistisque nulla ei in re assensum prestare. </div>
            <div type="sub" n="8">Quamobrem non parum nobis curandum est: ne in his promissionibus perfidie arguamur: ne ue nosipsos his indignos reddamus misteriis. Nonne animaduertis quod in regiis domibus non nequam et perfidi. sed probitate et fide probati uiri ad regis consilia: et in regios amicos: aduocantur? </div>
            <div type="sub" n="9">Legatus nobis de celo ab omnipotenti deo demissus uenit. res nobis pernecessarias adnuncians: cuius neglecta legatione: ad mimos diuertitis. Et quo hec digna supplicio: quibusue fulminibus et flagellis? </div>
            <div type="sub" n="10">Nam quemadmodum nulla demonum consuetudine: ita neque auditu: uti oportet. neque in sordida ueste ad lautissimam dei mensam: tot tantisque bonis affluentem: accedendum: quam ipse nobis preparauit: cuius tanta uis est: ut ad celum ipsum repente nos rapiat: modo sobrie uiuamus. </div>
            <div type="sub" n="11">Neque enim fieri potest: ut qui frequenter diuinis uacat sermonibus. is miseram uitam agat. Euolat enim quamprimum et supernam petit patriam: et innumeros consequitur bonorum thesauros quibus utinam et nos fruamur: Gratia et benignitate domini nostri Ihesu christi: per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="2">
         <div type="title" n="title">Omelia II (i) </div>
         <div type="sec" n="1">
            <div type="sub" n="1">In principio erat uerbum. Cum Iohannes hoc libro doctrinam suam nobis adnunciaturus sit: necesse est et genus patriamque et uitam eius ostendere. Verum cum non ipse. sed per ipsum deus humanam alloquatur naturam: superuacaneum uideri posset: huiusmodi impresentia disquirere. Sed profecto admodum peropus est. </div>
            <div type="sub" n="2">quippe cum: quis Iohannes fuerit: et unde: et quibus ortus parentibus: deinde eius uocem: sapientiamque: didiceris. non illius esse doctrinam. sed diuine uirtutis que eius animam inspirauerit: plane cognosces. Qua igitur fuit patria? Nulla quidem sed e uilla: et regione abiecta: nulli rei utili. </div>
            <div type="sub" n="3">Galileam enim contemnunt scribe cum inquiunt. Interroga et uide: quod ex galilea non surrexit propheta. Nec non et uerus isrealita. Ex nazaret potest aliquid boni esse? Huiusmodi Iohannes patria: non modo non insigni aliqua familia. sed ne nota quidem. ortus est patre piscatore: adeo paupere: ut eandem artem filios erudiret. </div>
            <div type="sub" n="4">Nemo autem ignorat nullum opificem cupere sibi filium sue artis heredem relinquere: nisi nimia paupertate cogatur: maxime si ars eius uilis sit et abiecta. piscatoribus uero nihil pauperius: nihil abiectius: addo etiam indoctius. In eorum autem numero alii aliis prestant. </div>
            <div type="sub" n="5">hunc autem apostolum ex uilioribus fuisse id argumentum est: quod non in mari. sed paruo quodam in stagno: cum patre et Iacobo fratre piscabatur: scissaque resartiebat retia: quod non modice erat paupertatis indicium. Sic eum uocauit christus. Ex his sane intelligi potest: quam expers fuerit externe doctrine: et omnium penitus studiorum. Lucas etiam non solum indoctum. sed ignarum omnino litterarum fuisse testatur. et recte quidem. </div>
            <div type="sub" n="6">Nam qui cum adeo inopia laboraret: ut nec in foro uersaretur: neque uirorum prestantium ullam haberet consuetudinem. sed piscationi toto animo intenderet: uel si cui aliquando congrederetur: si piscatores essent: et coqui. quidnam feris et brutis prestare debuisset? Quid non potius piscium more obmutuisset? </div>
            <div type="sub" n="7">Hic tamen piscator circum stagna: retia: pisces semper uersatus: a bethsaiida galilee: patre piscatore paupere et rudi: qui litteras neque ante: neque postquam christum secutus est usquam didicit. uideamus quid loquitur: quam aggreditur disputationem. </div>
            <div type="sub" n="8">Nunquid de rebus agrestibus aut fluuialibus quibus ue instrumentis pisces capiantur? Huiusmodi enim a piscatore cognoscere quispiam exspectaret. uerum aliud narrantem audiemus. hoc est que in celo sunt: et que nemo unquam antehac intellexit. </div>
            <div type="sub" n="9">Talem enim et tam profundam doctrinam: uitam optimam philosophiam ad nos affert: qualem credibile est ab ipsis spiritus sancti thesauris accepisse: tanquam modo ex ipso celo descenderit. Immo neque omnes qui in celo sunt: scire ea credendum est: ut iam diximus. Nunquid hec tibi piscatoris uidentur: an oratoris potius an philosophi: an alius cuiuspiam in hac exteriore edocti sapientia? Nequaquam. </div>
            <div type="sub" n="10">Non enim humane simpliciter est anime de immortali et beata illa natura: et que cum illa sunt potestatibus. de natura corporum mortalium. et eorum futura immortalitate: de supplitio: de futuro iudicio: de uerborum: operum: cogitationum: et sententie uniuscuiusque examinibus intelligere: quid homo sit: quid mundus: quid uere sit. quid cum non sit esse uideatur. quid uicium. quid uirtus. </div>
         </div>
         <div type="sec" n="2">
            <div type="sub" n="1">Horum nanque nonnulla platonici et pithagorei inuestigare contenderunt. Neque enim reliqui nobis philosophi memorandi sunt qui in huiusmodi disputationibus perridiculi reperiuntur. ii etiam qui apud eos pre ceteris admirationi fuerunt et illius scientie habiti sunt principes: </div>
            <div type="sub" n="2">ii maxime sunt qui et respublicas et leges condiderunt: in quibus longe magis quam pueri sunt deridendi. cum mulieres omnibus communes instituerint. et mores et nuptiarum pudorem omnemque denique uitam tam ridiculis corrumperent sanctionibus. </div>
            <div type="sub" n="3">Vt autem doctrinam aliquam de anima afferrent: nihil turpitudinis reliquerunt. Quippe qui mures: culices: frutices: hominum animas fieri: et deum ipsum animam esse. et alia quedam huiusmodi turpissime assererent. Neque hoc solum uituperandum est. sed magnus est ipsorum uerborum euripus. Quemadmodum enim qui in euripo sunt huc illuc iactantur. itidem hi nunquam sibi constant: utpote incerta et fragili sententia omnia loquentes. </div>
            <div type="sub" n="4">Verum hic piscator omnia absque ulla dubitatione differens: tanquam petre imixus: nulla ex parte titubat. Ipsis nanque supernis penetralibus dignus habitus est: et cum omnipotentem deum in se loquentem habeat: nihil terrenum sentit: </div>
            <div type="sub" n="5">ut illi: que ne per quietem quidem regias ingredi meriti sunt. sed extra in foro: et in aliorum hominum consuetudine pro captu suo inuisibilia coniectantes: multis se ambagibus inuoluerunt. cum de supernis misteriis disputare contenderint: et tanquam ceci et ebrii non mutuo dumtaxat errore. sed plerisque in locis secum: iisdem semper de rebus dissideant. </div>
            <div type="sub" n="6">Atqui: illitteratus hic et rudis a bethsaiida zebedei filius: et si sepenumero nominum asperitatem greci deriserint. audenter tamen dicam. Quanto enim magis nostri gens: barbara illis uidetur: et gentili ornatu et culto abstinet: tanto nostra apparent clariora. </div>
            <div type="sub" n="7">Hic inquam barbarus et ineruditus: hec loquitur: que nemo unquam mortalium nouit. neque loquitur tantum. sed persuadet. Quod si illud dumtaxat assecutus esset non paruam de se concitasset admirationem. Nunc cum alterum accedat longe mirabilius: quod maxime arguit diuina esse: que ab eo dicuntur. quod per omne huius uite curriculum doctrinam suam uniuersis persuaserit auditoribus. Quis infusam ei uirtutem incredibili admiratione non prosequatur? </div>
            <div type="sub" n="8">Et profecto hoc maximum est argumentum: nihil ex seipso Iohannem locutum. qui ex media babarie euangelio suo: uniuersum comprehendit orbem. Corpore autem habitauit asiam: ubi antiquitus omnes philosophorum secte philosophate sunt. </div>
            <div type="sub" n="9">Idcirco locus is demonibus obnoxius est: et admodum formidabilis. In medio tamen inimicorum claruit: illorum fugata caligine: arcem euertit quam munitissimam. Animo uero in eum secessit locum: qui idoneus et accomodatus ei esset: qui euismodi operaretur. ut gentilium opiniones penitus abolerentur. sua autem in dies fierent clariora. </div>
            <div type="sub" n="10">Exquo enim et hic et reliqui piscatores fuerunt: et pithagoree et platonice siluerunt discipline: que superiori tempore tanti nominis et autoritatis ferebantur: ut ne nomine quidem a plerisque sint cognite. Atqui et Plato ad tirannos se contulit accitus ut aiunt: et multis cum sociis in siciliam nauigauit. </div>
            <div type="sub" n="11">Pithagoras uero magnam gretiam inhabitans innumera magice genera nouit. Cum bobus enim loqui (hoc enim ipsum fecisse aiunt) nihil aliud est quam magica. et inde maxime constat. Nam qui bruta ita allocutus est: nulli hominum profuit. sed obfuit plurimum. </div>
            <div type="sub" n="12">atqui aptior ad philosophicas rationes humana natura est. ille tamen cum aquilis et bobus: ut ferunt: disputans: prestigiis alliciebat. neque enim ratione expertem naturam: ut ratione uteretur: effecit. neque enim humanis uiribus fieri potest. sed mendaciis decepit ignaros. </div>
            <div type="sub" n="13">et nulla ex parte humane consulens utilitati: equum esse et fabas edere: et plantarum capita. auditoribus persuasit. Quodque preceptoris anima nunc in fruticem: nunc in puellam: nunc in piscem uerteretur. Nonne merito illa omnia extinxit aboleuitque: uera et perfecta doctrina? Merito sane et recte quidem. </div>
            <div type="sub" n="14">optima sed non itidem indocti et illitterati uiri doctrina euanuit. Verum siri: egiptii: indi: perse: ethiopes: et innumere alie gentes: in suam transferentes linguam: homines barbari philosophari didicerunt. </div>
         </div>
         <div type="sec" n="3">
            <div type="sub" n="1">Non temere igitur dixeram Iohanni theatrum esse uniuersum orbem. Non enim suis omissis hominibus: ad brutorum naturas inuestigandas elaborauit: quod superuacanee et inanis philosophie et summe amentie est. sed cum ceteris omnibus hoc quoque morbo expulso. id tantum adnisus est: et totis uiribus contendit: ut uniuersus orbis utilitatem et uirtutem: a terra in celum transferre edisceret. </div>
            <div type="sub" n="2">Idcirco nulla caligine: nullis tenebris: suam operuit doctrinam: ut illi oratione sua prauis opinionibus: obscuritatem tanquam uelum quoddam indiderunt. Huius autem doctrina solis radiis clarior est: atque illustrior. Ideoque in omnes mortales propagata. </div>
            <div type="sub" n="3">Non enim iis quibus cum consuetudinem habebat: quinque annorum indixit silencium: quemadmodum ille. Nec sic docuit tanquam insensibilibus assideret lapidibus. Neque numeris omnia contineri fabulatus est. sed omni eiecto sathane fastidio atque illuuie: tanta doctrinam suam perfudit facilitate: ut non modo sapientibus: sed et mulierculis et adolescentulis: quicquid dixerit ante oculos poneret. </div>
            <div type="sub" n="4">ea enim et uera esse et utilia: audituris omnibus confirmauit. quod omnia post illum secula testimonio perhibent. Vniuersum nanque ad se orbem allexit: et ab omni calamitate uitam nostram liberam reddidit: postquam suam nobis communicauit doctrinam. Quapropter mortem potius: quam Iohannis precepta contemnere malimus: </div>
            <div type="sub" n="5">que plane constat nihil abiectum nihil humanum sapere. sed diuinum et celeste esse: quicquid e sacro eius pectore emanauit. Nullum hic tumorem uerborum atque fucum: nullam superfluam compositionem: et stilum ineptum uidebimus. Longe enim hec ab omni absunt philosophia. sed diuinum et inexpugnabile robur: et sacrorum dogmatum tantam uim: ut nullo possit pacto superari. Preterea innumerabilium bonorum sacietatem. </div>
            <div type="sub" n="6">Verborum sane et orationis curiositas: superflua est: et sophistis digna: uel potius ignaris adolescentibus. ut ipse quoque apud eos philosophus: magistrum suum admodum hanc artem apud iudices coarguentem. quod uerba ab ipso audient simplici: ut ita dicam: doctrina: subrustica: nullis uocabulorum fucata illecebris. </div>
            <div type="sub" n="7">Haud enim decet inquit o uiri: hac in etate: ficta fucataque oratione adolescentuli more: me audiatis. Et animaduertite quam sit ridiculus. Quod enim tanquam turpe philosophiaque indignum: et adolescentulorum opus fugere professus est: huic ipse maxime operam dedit. hoc unum summo studio contendit. et nihil in Platone preter hoc admiratione dignum uideri licet. </div>
            <div type="sub" n="8">Et quemadmodum sepulchra extrinsecus ornata. si exteriorem illam faciem amoueris. cadauerum sanie: et exesorum ossium plena reperiuntur. itidem in philosophorum opinionibus. detecta uerborum superficie et ornatu: multa inania absurdaque deprehenderis. maxime ubi de anima philosophantur: nunc honore: nunc contumelia: nullo modo: modestia ue: adhibita: eam afficientes. Hoc diabolicum recte est: nulla ex parte mediocritatem seruare. sed in alterutrum extremorum allectos animos: ad errorem trahere. </div>
            <div type="sub" n="9">cum nunc ad diuinam substantiam: neque modo: neque pietate seruata: eam efferat. Nunc in sues et asinos: et abiectiora quoque animantia: turpiter inducat. Verum de his satis superque. Siquid enim ab his utilitatis accipi posset: et amplius huic sermoni esset immorandum. sin adeo friuola: turpia: ridicula. despicienda sunt et superuacanea. </div>
            <div type="sub" n="10">Quare tandem eorum fabulis omissis ueram aggrediamur doctrinam: que ad nos per huius piscatoris linguam celitus deducitur. Nihil enim humanum: nihil terrenum sapit. Agite igitur ipsam Iohannis orationem: in medium proferamus: et quod principio hortati sumus: ut diligenti attentione his sermonibus uacaretis: id uobis impresentia in memoriam reducimus. </div>
            <div type="sub" n="11">Qua nanque ratione Iohannes ita in euangelio suo exorsus est. In principio erat uerbum: et uerbum erat apud deum? Animaduerte euangeliste fiduciam: et uerborum uim. Nihil dubitat: nihil coniectatur. sed certa omnia assertione proloquitur. Magistri siquidem est: in his que dicit nihil ambigere. </div>
            <div type="sub" n="12">Nam si is qui alios docet: alterius indiguerit doctrina. non preceptoris. sed discipuli munere se fungi: si recte iudicabit: intelliget. At siquis ambigeret: quid tandem prima omissa causa: ad secundam quamprimum transit? Primum quidem et secundum in hac re pretermittamus. Non enim nostra hec. Nam et numero: et omni temporum consequentia: diuturnitas prior est: et superior. Quapropter his omissis patrem a nullo esse: filium a patre genitum: confiteamur. </div>
         </div>
         <div type="sec" n="4">
            <div type="sub" n="1">Recte inquit. Verum quonam pacto nulla habita patris mentione: de filio sermonem aggreditur? Quoniam omnibus patrem esse constabat: si non ut patrem: saltem ut deum. unigenitus autem ignorabatur. Quare haud immerito: ad eius cognitionem a principio statim festinauit: ut nescientibus eum ostenderet. Preterea neque patrem in filii mentione subticuit. et cognosce queso spiritalem sapientiam. </div>
            <div type="sub" n="2">Nouit homines antiquitus pre omnibus maxime deum et uenerari et asserere. Idcirco hinc principium fecit: et prosequens: deum inquit esse. non qualem Plato: qui alterum mentem: alterum animam esse profitetur. hec enim a diuina et immortali natura: que nihil habet nobiscum commune longe absunt. sed secessit communicatione ad creaturam. secundum substantiam dico: non secundum habitudinem. </div>
            <div type="sub" n="3">Preterea uerbum ipsum appellauit. Cum enim nos docturus esset: hoc uerbum unigenitum esse dei filium: ne passibilem quispiam naturam suspicaretur: preoccupata uerbi appellatione: omnem aufert suspitionem. Inde enim et filium: et nulli passioni subiectum: significat. </div>
            <div type="sub" n="4">Vides ne ut dixi. qui cum de filio loquitur patrem non subticet? Quod si hec satis non sunt: ad omnia ostendenda: nulla te admiratio teneat. De deo enim nobis sermo est: quem neque dicere neque intelligere pro ipsius magnitudine quisquam potest. Ideo Iohannes. substantie nequaquam nomen affert. Quippe cum dici nequeat quenam dei sit substantia. ubique autem eum nobis ex operibus manifestat. </div>
            <div type="sub" n="5">Siquidem hoc uerbum paulopost uideri licet lucem appellatum: et lucem uitam: et uitam ueritatem. Non tamen hac dumtaxat causa his eum nominibus appellauit. sed hac quidem prima. altera quoniam nobis patrem anunciaturus erat. Omnia enim inquit quecumque audiui a patre meo nota feci uobis. </div>
            <div type="sub" n="6">Vocat autem ipsum et uitam et lucem. Nam a notione lux nobis largita est: et a luce uita. Et profecto non unum nobis nomen: non duo. non tria. non etiam plura: satis sunt ad diuinas res edocendas. sed acquiescamus: si uel multis: quamuis obscure: que deo attribuuntur: possumus percurrere. </div>
            <div type="sub" n="7">Non autem simpliciter ipsum uerbum appellauit. sed cum articuli adiectione a reliquis ipsum hoc loco separans. Age quamuere dixerim a celo hunc nos euangelistam allocutum. </div>
            <div type="sub" n="8">Contemplare quomodo ab ipso statim exordio superne aduolans: auditorum animos mentesque supra omnia quam sensu percipiuntur: erexerit: supra terram: mare: celum: angelos: cherubim seraphim: omnem denique creaturam: et ut eo ascenderet persuasit. Quid igitur? Nunquid cum ad tantam nos erigeret altitudinem ibi nos sistere potuit? </div>
            <div type="sub" n="9">Nequaquam. sed quemadmodum siquis eum qui ex littore ciuitates: oras: portusque conspicatus sit: in medium postmodum pelagus proueheret: priorum conspectu amoto: in nullum certum obiectum. sed in infinitum eius dimittit intuitum. sic euangelista supra omnem nos creaturam ad celestia erigens: ad supernum erectum oculum dimittit nullo fine (ut arcana illa assequamur) nobis adhibito. quippe qui nullus est. </div>
            <div type="sub" n="10">Ascendens igitur ad uerbum: quod in principio erat. hoc inquirit principium: quo inuento: cum semper eius mentis aciem: magis perstringat: non habet: ubi ratione innitatur. sed intente suspiciens: cum cessare nequaquam ab inquirendi labore possit. rursum ad inferiora descendit. in principio enim erat uerbum. nihil aliud quam quod semper sit significat. </div>
            <div type="sub" n="11">ecce naturam philosophiam et diuina dogmata non qualia gentilium. qui tempora et deos: hos antiquiores: illos iuniores posuerunt. sed nihil tale in nostra religione. Nam si deus est: quemadmodum est: nihil eo superius. si omnium conditor primus. si dominus et princeps omnium. omnia post ipsum et creature et secula. </div>
            <div type="sub" n="12">Volebam et alia impresentia uobis exponere nisi uererer animos uestros iam audiendo defatigatos. Quare his admonitis que sint uobis ad dictorum dicendorumque attentione utilia. finem nostre imponamus orationi. quenam igitur ea sunt: </div>
            <div type="sub" n="13">scio plurimos uerborum longitudine fastidire. quod eo fit: quoniam anima multis secularibus curis: oneribusque opprimitur. sicut enim oculorum acies pura et lucida acute omnia intuetur. neque etiam in tenuissimis deprehendendis corporibus elaborat. Verum siquis malus a capite humor: uel caligo aliqua ad oculum ascendit: densa quedam ante pupillam nebula obiicitur: que ne crassiora quidem corpora uidere sinit ita anime usu uenit. </div>
            <div type="sub" n="14">cum omnis perturbatio que eam offenderat purgata est: intente oportuna omnia prospicit. uerum cum plurimus turbatur affectibus: uim illam omnem amittit. ut nihil altum ualeat intueri. sed quamprimum nebula obiecta et somno atque segnicie: que ad uirtutem et uitam utilia sunt. nulla in iis capessendis alacritate: contemnit. Hoc ne uobis accidat (non enim omittam quin semper uos admonitos faciam) animam adhibeatis diligenter. </div>
         </div>
         <div type="sec" n="5">
            <div type="sub" n="1">ne ea uobis dicantur que fidelibus ebreorum a Paulo: cum multa se ad eos interpretatu difficilia locutum diceret. non quod suapte natura talia essent. sed quod desidie eos et negligentie in iis accipiendis argueret. qui enim infirmus imbecillisque est: non secus breui quam longa oratione perturbatur: et que manifesta et facillima sunt: difficilia esse autumat. </div>
            <div type="sub" n="2">Nemo in hac contione huiusmodi affectibus coinquinetur. sed omni huius seculi cura sollicitudineque abiecta: diligenter huic aures doctrine abhibeat. Quippe cum pecuniarum fames auditorum animos occupauit: nulla profecto ratione eiusmodi in aliis rebus accipiendis desiderio flagrare poterunt. Neque enim unius anima multis sufficere potest cupiditatibus. sed ab alia alia opprimitur: et diuisa fit imbecillior: cum alia dominetur. et totum ad se animum trahat. quod in liberorum amore usu uenit. </div>
            <div type="sub" n="3">Nam qui unum dumtaxat habet: eum incredibili animi ardore prosequitur. qui plures in eo diuisi affectus infirmiores redduntur. Quod si in naturali caritate et ui: et cognato amore euenire consueuit: quid nam in eo quod a uoluntate et arbitrio nostro proficiscitur existimandum est? maxime cum harum rerum amatores: pugnantes inter se affectus: et cupiditates habeant. </div>
            <div type="sub" n="4">Contrarius pecuniarum amor: huiusmodi attentionis desiderio est. Huc ingressi celum ingredimur. non in hanc contionem dico. sed si animos ad eam attente audiendam preparabimus. terrestrem uitam agentes celum ascendere: et celestia deprehendere et audire: possumus: </div>
            <div type="sub" n="5">quibus nemo terrena admisceat. Nemo in hoc consessu domesticarum rerum cura impediatur. hinc emolumentum et ad domesticos parietes et ad forum aufferre: et nobiscum tenere oportuit. non animam domesticis: et fori oneribus: cogitationibusque opprimere. </div>
            <div type="sub" n="6">Ideo doctrine sedem ingredimur: ut omni penitus sorde abluamur. Nam si parum studii diligentieque diuinis sermonibus. huius seculi occupationibus distracti: adhibuerimus. longe satius hac contione abstinuissemus. Nemo igitur in ecclesia super domo et familia cogitet. sed domi: ecclesiam et diuinas res animo complectatur. </div>
            <div type="sub" n="7">hec ceteris rebus omnibus sint nobis preciosiora. hec enim anime sunt. illa uero corporis. immo et anime et corpori hec plurimum conferunt. Idcirco ea nobis omnium potissima ducamus. reliqua superuacanea. diuina namque et presenti et future uite: accomodata sunt. terrena uero neutri: nisi ab illis prescripta lege moderentur. </div>
            <div type="sub" n="8">Non enim dumtaxat quales futuri simus: et quo pacto illam uicturi simus uitam cognoscere oportet. sed quanam ratione in hoc quoque seculo peregrinandum nobis est. Et profecto edes hec: huius uite spiritalis est medicina. ut que exterius acceperimus uulnera: hic curare possimus. non ut nouis acceptis discedamus. </div>
            <div type="sub" n="9">Quod nisi spiritus sancti sermonibus uacauerimus: non modo priores non abluerimus nequicias. sed et aliis coinquinabimur. Summa itaque diligentia his que nobis celitus reuelata sunt: attendamus. Neque multum laboris supererit: si principium et materiam ipsam curabimus intelligere. sed paruo primum labore suscepto: alios deinde secundum Paulum admonere poterimus. </div>
            <div type="sub" n="10">hic enim apostolus quamaltissime erigitur: et incredibilem effundit doctrinam: in qua longe magis quam ceteri immoratur: ne friuolis et superuacaneis imbuamur. Quamobrem hec paulatim exponimus: ut facilia omnia ante oculos nobis ponantur: ne ue excidant. Magna nos formido teneat: ne diuine sententie fiamus obnoxii cum inquit. Si non uenissem: et locutus eis non essem: peccatum non haberent. </div>
            <div type="sub" n="11">Et quidnam amplius: quam qui nihil audierunt: consequemur: cum auditis diuinis sermonibus nihil ex iis domum referimus. sed uerba tantum admiramur? date igitur nobis: ut in bonam terram semen iaciamus. curate ut ad id recipiendum preparemini. et siquis spinas fouerit: spiritus sancti ignem iniiciat. siquis durum et contumax cor habuerit: eodem igne et molle reddet: et placabile. </div>
            <div type="sub" n="12">siquis secus uiam: multis cogitationibus conculcatur: interiora petat: neque iis assideat que ipsum unco ad se trahere annituntur: ut bonarum segetum in nobis exuberantium: prouentum pulcherrimum conspicemur. Hoc pacto nosipsos curabimus et incredibili desiderio: hos spiritales sermones hauriemus. et si non uno statim momento: paulatim saltem: omnibus secularibus molestiis liberabimur. Quare summa nobis attentione elaborandum est: ne nobis dicatur quod aspidis surde aures habeamus. </div>
            <div type="sub" n="13">Quid enim a fera talis differt auditor? Nonne omnibus brutis est rationis expertior: qui loquentem deum audire dedignatur? Si deo placere hominis est. qui audire negligit: quanam ratione id assequetur? Is profecto nil differt a belua. </div>
            <div type="sub" n="14">Considera igitur quamturpe: quamscelestum sit: cum christus nos ex hominibus angelos fieri uelit: ex hominibus in beluas sponte nostra mutari. Ventri enim seruire: et pecuniarum cupiditate semper inhiare: irasci: mordere: calcitrare: non hominum. sed beluarum potius est. </div>
            <div type="sub" n="15">Atqui singule belue singulos: ut ita dicam: habent affectus: et diuina uita primum abiecta: omnia sibi pro arbitrio indulgens: non modo belua. sed monstrum multiforme et uarium euadit: neque ullam a natura ueniam meretur. A uoluntate enim et sententia: omnis ea malicia proficiscitur. </div>
            <div type="sub" n="16">Sed absit ut hoc unquam de christi ecclesia suspicemur. de nobis quidem meliora et que ad salutem faciant persuasimus. Verum quo magis hoc nobis persuademus: eo uehementius rationibus que nos ab omni immundicia preseruare possint inuigilabimus. ut ad ipsum uirtutum cacumen euadentes: que nobis promittuntur bona consequamur. Gratia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="3">
         <div type="title" n="title">Omelia III (ii) </div>
         <div type="sec" n="1">
            <div type="sub" n="1">In principio erat uerbum. Superuacaneum iam mihi uidetur uos admonitos facere: ut equo animo et attente meam accipiatis orationem. Siquidem quamprimum eius audiende: re ipsa incredibilem pre uobis tulistis cupiditatem. </div>
            <div type="sub" n="2">Hic enim concursus: frequens et diligens attentio: impulsioque et properatio: ut ea uobis loca occupentur: unde clarius exaudiamur. necnon uestra in tanta angustia perseuerantia: quousque spiritale hoc dimittatur spectaculum. ad hec plausus tumultus: et alia huiusmodi maximum animi et feruoris uestri sunt argumentum. </div>
            <div type="sub" n="3">Quocirca superflua hac admonitione omissa: illud uos admonendos: hortandosque censeo pernecessarium. ut quo nunc estis animo: perseueretis. neque in hoc tantum consessu. sed domi quoque uir cum uxore. pater cum filio inuicem de his frequenter loquantur. et ultro citroque: suam: et ferant: et inquirant. sententiam. uelintque probatissimam hanc: et pulcherrimam inducere consuetudinem. </div>
            <div type="sub" n="4">Nec mihi quispiam dicat. pueros in hoc occupari non oportere. Non enim tantum opus est: ut his uacent admonitionibus. uerum etiam solis. imbecillitatis tamen uestre gratia: hoc non dicimus. neque eos a secularibus et terrenis rebus: quemadmodum neque uos a ciuilibus negotiis: abducimus. Atqui: e septem his diebus: unum ad communis omnium domini cultum seruiciumque: collocandum merito arbitramur. </div>
            <div type="sub" n="5">Nonne ridiculum est ut seruulos nostros: in nostris semper negotiis occupatos uelimus. nos uero nullum deo exhibere seruitium. presertim cum nostra omnis seruitus. nihil ei quidquam conferat. Deus enim nulla re indiget. sed ad nostram penitus redundat utilitatem. </div>
            <div type="sub" n="6">Vos autem ad spectacula filiis adductis: neque ad doctrinam neque ad ullam bonam frugem: eos unquam hortamini. Verum siquid sanctum siquid spiritale comparandum cogendum ue fuerit: inanem id appellatis sollicitudinem. </div>
            <div type="sub" n="7">Nonne iram dei in uos merito prouocatis: cum ceteris rebus: et certo tempore: et diligenti cura adhibita. in diuinarum rerum doctrina pueros exerceri: molestum intempestiuumque ducitis? Non sic: non sic inquam fratres dilectissimi. </div>
            <div type="sub" n="8">Hec profecto etas: his maxime admonitionibus indiget. tenera est et cito que ei instillantur: imbibit: et audita accipit: tanquam sigillo auditus cere. hoc est puerorum animis: impresso. Preterea et uita eius in auditu est: et in ipsis fere ianuis. ut uel ad uirtutem uel ad uitium facile possit deflectere. </div>
            <div type="sub" n="9">Siquis igitur eos ab ipsis incunabulis: et quasi uitiorum uestibulis: ad uiam uirtutis abstraheret in habitu quodam et natura recte uiuendi eos confirmaret: neque sponte sua facile in deteriora prolaberentur: cum eiusmodi a teneris assuetudo: ad uirtutem eos alliceret. Hoc pacto et maiores diligentius obseruabunt: et reuerebuntur: et ciuilibus in rebus utiliores reperientur. Siquidem ab ineunte etate seniorum mores edocebuntur. </div>
            <div type="sub" n="10">Neque enim fieri: ut sic dicam: potest. qui his aures adhibet hisque se apostolicis admonitionibus: prompto animo offeret: quin incredibile quoddam bonum: siue uir: siue mulier: siue iuuenis: huius mense particeps: consequatur. Nam si beluas: uerbis et ratione nonnunquam mansuetudinem erudimus. longe magis spiritali hac doctrina: cum hominibus communicata: id efficiemus. cum utriusque: medicine scilicet et eius qui curatur maxima sit differentia. </div>
            <div type="sub" n="11">Neque enim in nobis ea est: que in illis feritas. altera nature est: altera uoluntatis. Neque rationis uis eadem. illa humane est sententie. hec spiritus sancti gratie et uirtutis. </div>
            <div type="sub" n="12">Quam si quispiam se consecuturum desperet. intelligat feras mansuescere solere: et nunquam sibiipsi diffidet: frequenter hanc sibi medicinam expetat. spiritus sancti leges omni tempore audiat: et repetita domo que audierit: memori tandem menti inscribat. Hoc pacto et spe bona et securitate uiuet plurima: ipsaque experientia plane: quantopere proficiat: intelliget. </div>
            <div type="sub" n="13">Quippe cum diabolus diuinam legem anime inscriptam: et cor hominis: dei tabulam factum conspicatur. eo se amplius conferre formidat. Vbi enim littere regie. non aureo titulo. sed dilecti seruuli Ihesu: menti animoque impresse: exuberanti spiritus sancti gratia effulserint. ille nullo pacto perpeti aut consistere potest. sed longe formidolosus effugit. </div>
            <div type="sub" n="14">Nihil enim adeo eius consilia perturbat et proterit: quam qui ad diuinarum rerum cogitationem animus erigitur: et supernum hunc atque uberrimum fontem haurire semper: desiderat. Eum inquam animum: nihil humanum: quamuis molestissimum: perturbare: nihil quamuis magnum et exoptabile: inflare: et superbia efferre: poterit. sed in tantis huius seculi fluctibus perturbationibusque: in multa uiuet tranquilitate. </div>
         </div>
         <div type="sec" n="2">
            <div type="sub" n="1">Neque enim natura. sed mentis nostre imbecillitate perturbamur. Nam si natura id nobis inditum esset. omnes quidem homines necessario perturbarentur. Omnes enim idem nauigamus pelagus cuius et fluctuum et tempestatum: immunes nullo pacto esse possemus. </div>
            <div type="sub" n="2">Quod si extra huius insani maris fluctus tempestatesque multi reperiuntur. proculdubio constat eos affectus. non a rebus humanis. sed animi tantum uicio insaniaque proficisci. quem si tam firmo sisteremus proposito: ut omnes casus facile tolleraret: nihil nobis hiemis: nihil tempestatis: quieto et tranquillo mari relinqueret. </div>
            <div type="sub" n="3">Verum nescio quo pacto cum nihil de his dicere proposuerim: in hanc diuerterim admonitionem. Ignoscite queso orationis nostre longitudini. Etenim non parum ueritus sum ne quando hoc uobis remissius studium fieret: ne ue fastidio afficeremini: cuius nisi dubius fuissem: nulla huiusmodi nobis orta esset disputatio. </div>
            <div type="sub" n="4">Satis enim id nobis: omnia facilia et reddere et subministrare posset. Sed iam tempus est propositam aggredi orationem. quare indefessos uos huiusmodi certaminibus exhibeatis. et profecto certamina nobis proposita sunt: aduersus ueritatis inimicos: qui pro uiribus omnia machinantur. ut filii dei gloriam (immo potius suam) aboleant. Perpetuo enim diuina gloria: eadem permanet: nihilo ob maledicam et scelestam linguam minor. </div>
            <div type="sub" n="5">Illi autem quem se adorare profitentur: euertere conati: corpus suum ignominia: animam supplicio: afficiunt. Quidnam igitur ii nobis: qui hanc ueram doctrinam profitemur: dicunt. In principio erat uerbum. hoc non omnino eternum significat. Idem namque et de celo et de terra dictum est? </div>
            <div type="sub" n="6">O dedecus. o impietatem incredibilem. De deo tecum mihi sermo est: et tu terram mihi: et terrenos homines affers in medium? igitur cum homo filius dei dicatur: et deus utique sit (Ego enim dixi dii estis inquit et filii altissimi omnes) cum unigenito de filiatione contendis: et nihil ipsum hac in parte amplius quam tu habere dicis. </div>
            <div type="sub" n="7">Minime inquis. Dicis tamen: quamuis uerbo inficieris. Quonam pacto? quid tu quoque per gratiam profiteris: adoptionem accepisse: et ipsum similiter? Cum enim dicas non natura ipsum filium: nihil aliud quam gratie esse confirmas. </div>
            <div type="sub" n="8">Verumtamen uideamus que nobis adducuntur testimonia. In principio inquit creauit deus celum et terram. terra autem erat inanis et uacua. Et fuit uir unus de ramathen sophim. </div>
            <div type="sub" n="9">Hec sunt que putant firmissima esse argumenta. Sed ut doctrine nostre ueritas ostendatur: ad comprimendum eorum blasphemiam. quid habet similitudinis creauit et erat? Quid deus et homo? Quid pura commisces? Quid diuisa et separata confundis. et celestia ad terrena deducis? </div>
            <div type="sub" n="10">Hoc enim in loco. erat: proprium solum significat. sed in principio erat: et uerbum erat. Quemadmodum igitur. est uerbum: si de homine dicatur: presens duntaxat tempus signat. sin autem de deo: sempiternum atque perpetuum. itidem et erat. Nam cum de humana natura sermo habetur: preteritum tempus: et hoc ipsum finitum. quando uero de deo: eternitatem ipsam ostendit. </div>
            <div type="sub" n="11">Satis ergo fuerat ei qui terram et hominem audiret. nihil amplius de his cogitare: quam eorum nature conueniat. Nam quod factum est: quocumque tempore uel seculo factum sit. factum est tamen. filius autem dei non temporibus tantum. sed seculis quoque omnibus superior est. quippe qui eorum omnium conditor et opifex est: per quem inquit fecit et secula. </div>
            <div type="sub" n="12">Creator enim ante creaturas omnino esse constat. Cum uero quidam adeo stulti et insensati sint: ut propterea maius quiddam de sua dignitate opinentur. his uerbis: creauit: et fuit homo: auditoris preoccupant sententiam: et omnem impudentiam exuunt. </div>
            <div type="sub" n="13">Omne enim creatum: et celum et terra: tempore creatum est. et temporale habet principium: neque principio caret. quoniam creata sunt. itaque cum audis creauit et fuit homo: non delirat: neque stulta et superflua ingerit. </div>
            <div type="sub" n="14">Ego etiam et aliud maius afferre possum. Quidnam? Quod si de terra dictum esset. in principio fuit terra: et de homine quod in principio fuit homo: neque sic quicquam maius prestantiusque de his quam que in presentia cognoscimus: opinari nos oportuit. </div>
            <div type="sub" n="15">Terre enim et hominis appellatio: quecumque de se dicuntur comprehendens: non sinit nos quicquam quam que et intelligimus et uidemus: excellentius coniectari. quemadmodum etiam si exiguum quiddam et minimum de deo dicatur. nihil tamen humile: nihil abiectum de se sinit existimari. </div>
            <div type="sub" n="16">Accedit ad hoc: quod de terra loquens prosequitur. Terra autem erat inanis et uacua. Cum enim asseruerit quod terram deus creauerit: eique proprios statuerit terminos: secure iam que sequuntur: enarrat. non ignarus: neminem adeo stultum: qui sine principio: ipsam et ingenitam arbitretur. </div>
            <div type="sub" n="17">terre enim nomen: et creauit. sufficientia sunt: ut cuiuis: etiam stolido persuaderi possit: neque eternam neque ingenitam esse. sed ex eorum numero que tempore condita sunt. </div>
         </div>
         <div type="sec" n="3">
            <div type="sub" n="1">Preterea hoc uerbum. fuit: de terra quidem et de homine dictum: non omnino esse signat. sed de homine inde oriundum: de terra autem qualis ea sit nobis ostendit. </div>
            <div type="sub" n="2">Neque enim solum dixit terram fuisse. sed etiam qualis fuerit tenebrosa scilicet et informis: a quisque operta et admixta. Et de Elchana non dixit solum quod fuit homo. sed etiam unde: de ramathen inquit sipha. </div>
            <div type="sub" n="3">De uerbo autem non ita loquitur. et profecto hec inuicem conferre erubescimus. Nam si eos reprehendimus qui illos conferunt: quorum magna est et uirtutis et morum differentia. cum tamen una sit et eadem substantia. qui quorum et natura et cetera omnia prorsus differunt. in comparatione adducunt. nonne ultime sunt dementie arguendi? </div>
            <div type="sub" n="4">sed benignus nobis et propitius is adsit: quem illi tam perperam impieque calumniantur. Huiusmodi nanque disputationis necessitatem non sponte nostra aggressi sumus: neque nos eam inuenimus. sed coacti eorum perfidia qui redemptori suo bello indicto: hanc nobis purgande calumnie dederunt occasionem. </div>
            <div type="sub" n="5">Quid ergo dicimus? Quod erat: cum de uerbo dicitur perpetuum et eternum esse signat. Inquit enim in principio erat uerbum. consequens autem erat apud aliquem esse. cum enim maxime hoc dei sit proprium eternum et sine principio esse. hoc primum posuit. </div>
            <div type="sub" n="6">deinde ne quis audiendo in principio erat uerbum etiam ingenitum dixerit. hoc mox exposuit antequam quid esset: dicatur: erat inquit apud deum. et ne omnino quispiam uerbum ipsum id esse quod profertur: aut quod intra hominem est arbitraretur: per articuli. primum: ut iam diximus et per secundam hanc adiectionem eam amouet suspitionem. </div>
            <div type="sub" n="7">Non enim dixit in deo erat. sed apud deum: in persona eius eternitatem nobis ostendens. quod apertius quoque significauit: cum subdidit. et deus erat uerbum. sed factum est inquit. Quid ergo obstitit quin dicerent: in principio fecit deus uerbum? </div>
            <div type="sub" n="8">Cum de terra Moises loqueretur. non dixit in principio erat terra. sed in principio creauit deus terram: et creata fuit. Quid prohibuit Iohannem quoque eodem modo exordiri. in principio creauit deus uerbum. Nam si de terra ita locutus est Moises: ne quis ipsam increatam arbitraretur: longe magis de filio loquentem timere Iohannem oportuit: si creatus erat. </div>
            <div type="sub" n="9">Mundus nanque cum sit uisibilis: per se conditorem suum predicat. Celi inquit enarrant gloriam dei. filius autem inuisibilis est: et creaturam: longe supra quam dici possit: excedit. Quod si illic: et si neque uerbo nobis: neque doctrina opus erat: ut creatum mundum disceremus: tamen manifeste id nobis ante oculos ponit propheta: multomagis de filio idem a Iohanne dicendum fuerat: si creatus fuisset. </div>
            <div type="sub" n="10">sane quidem. Verum Petrus id manifeste aperteque professus est. Quonam in loco et quomodo? Quando cum iudeis disputans his uerbis usus est. quod dominum ipsum et christum deus fecit. quicquid sequitur non addidisti? Ihesum scilicet quem uos crucifixistis. </div>
            <div type="sub" n="11">an ignoras: eorum de quibus sermo habetur: partim immortalis nature esse: partim carnem accepisse? Quod si negas et omnia simpliciter ad diuinitatem trahis: passibilem diuinam naturam feceris. quod si non passibilem neque actiuam dixeris. </div>
            <div type="sub" n="12">uerum si ex ipsa diuina et ineffabili natura sanguis emanauit: ipsaque carnis loco in cruce clauis transfixa et discerpta est: admittendum profecto esset comentum tuum. </div>
            <div type="sub" n="13">sin neque ipse quidem diabolus hoc effinxerit: quanam ratione ipse ignorare assimulas? Indignam sane cui ignoscatur ignorantiam: et qualem neque demones unquam simularunt. Preterea hec nomina. dominus et christus: non substantie sunt. sed dignitatis. alterum potentie: alterum unctionis. </div>
            <div type="sub" n="14">quid igitur de filio dei dixeris? Nam si ut dicitis: creatus esset: nullum locum hoc haberet. non enim prius fuit deinde ipsum fecit deus. neque seruile habet principium. sed eiusdem nature atque substantie. </div>
            <div type="sub" n="15">Interrogatus enim an esset rex. Ego ad hoc natus sum inquit. Petrus autem de eo tanquam creatura quadam loquitur. Nam omnis ei de christi humanitate sermo est. </div>
         </div>
         <div type="sec" n="4">
            <div type="sub" n="1">Et quid admiraris. Petrum ita loquentem? quippe et Paulus cum atheniensibus disputans. hominem tantum ipsum his uerbis appellat. In uiro in quo statuit: fidem prebens omnibus. suscitans eum a mortuis. nihil de dei forma: neque quod ei equalis sit: neque quod splendor glorie eius: meminit. Neque immerito. </div>
            <div type="sub" n="2">nondum enim tempus uenerat: ut hec diceret. sed satis adhuc erat: ut et hominem fuisse et a mortuis suscitatum intelligerent. Eodem quoque modo christus fecerat: cuius exemplo Paulus opera sua disposuit. Non enim continuo suam nobis reuelauit diuinitatem. sed ab ipso principio propheta: et christus simpliciter homo habitus est. deinde et uerbis et operibus: quod erat: ostendit. </div>
            <div type="sub" n="3">Idcirco Petrus hoc ordine usus. hanc primam ad iudeos contionem habuit. Nam cum nihil de diuinitate eius adhuc manifeste accipere possent. in humanitatis eius sermonibus immoratur: ut eorum auditus iis exercitus: demum se diuinitatis doctrina imbueret. </div>
            <div type="sub" n="4">Quod si quispiam omnem contionem altius percurrere uoluerit. perspicue hanc nostram deprehenderit sententiam. Etenim hominem ipsum appellat: et passioni eius resurrectionique et secundum carnem generationi: insistit. Atqui: et Paulus cum eum ex semine dauid secundum carnem factum diceret: nihil aliud nos admonuit: quam id factum a christi humanitate sumptum esse: quod et nos confitemur. </div>
            <div type="sub" n="5">Verum tonitrui filius de ineffabili et sempiterna essentia: nunc loquitur. Propterea non. Fecit. sed: Erat posuit. Oportebat enim si creatus esset: id maxime diffinire. </div>
            <div type="sub" n="6">Quod si Paulus ueritus est: ne stultorum aliquis suspicaretur filium patre maiorem fore. et genitorem ei subiectum. et idcirco ad corinthios scribens inquit. Quod omnia christo subiecta sunt: preter illum qui subiecit ei omnia. licet absurdum fuisset quempiam suspicari: patrem unquam filio cum ceteris omnibus subiectum iri. </div>
            <div type="sub" n="7">has tamen et si nulli nixas rationi suspitiones formidauit. addiditque preter eum qui subiecit ei omnia. longe magis Iohannem si creatus esset filius dei: timere: ne quis increatum existimaret: et hoc ante omnia edocere oportuisset. </div>
            <div type="sub" n="8">Nunc autem cum genitus sit: merito sane: neque ipse: neque alius: siue apostolus: siue propheta: creatum eum asseruit. sed neque ipse unigenitus si esset creatus subticuisset. Qui enim tam humilia et abiecta propter humilitatem loquitur: id nullo pacto pretermisisset. </div>
            <div type="sub" n="9">Neque enim absurde arbitror quam haberet magnitudinem et prestantiam tacuisse: potius quam eam quam non haberet silentio preterisse: neque significasse qualis esset. Illud enim non immerito sileri poterat: ut humanum genus humilitatis admoneretur. hic autem ne minimam quidem silentii causam inuenies: </div>
            <div type="sub" n="10">Quanam enim gratia si creatus esset: id tacuisset et multa de se pretermisisset? Nam si ut nos humilitatem edoceat: abiecta quedam sepenumero de se etiam minima digna loquitur. multo magis si creatus esset aperte dixisset. </div>
            <div type="sub" n="11">Nonne uides ipsum: nequis ingenitum crederet: ad id ostendendum: et re et uerbis summa ope contendere. ut etiam et dignitate et substantia sua indigna loquatur: et in prophete humilitatem descendat? Illud enim Sicut audio: iudico: et. Ille mihi dixit. quid dicam et quid faciam: et. A meipso non loquor: et alia huiusmodi: prophetarum duntaxat uerba sunt. </div>
            <div type="sub" n="12">Si ergo ut hanc tolleret suspitionem: tam uiles de se sermones: tam humiles non est dedignatus. longe magis si creatus esset: nequis ipsum increatum suspicaretur: multa huiusmodi protulisset in medium. ut exempli gratia. Nolite arbitrari me genitum esse a patre. creatus sum non genitus. neque illius substantie sum. </div>
            <div type="sub" n="13">Nunc autem omnino contra. ea enim loquitur que etiam inuitos contrariam accipere cogant sententiam. ut illud. Quia ego in patre: et pater in me est: et. Tanto tempore uobiscum sum et non cognouisti me Philippe? Qui uidet me uidet et patrem: et. Sicut pater suscitat mortuos et uiuificat: sic et filius quos uult uiuificat: et. Pater meus operatus est usque modo: et ego operor: et. Sicut cognoscit me pater et ego cognosco patrem. </div>
            <div type="sub" n="14">et in omni scriptura unum et idem se esse cum patre asserit. Autoritatem autem et potestatem et his et aliis pluribus locis manifestat ut cum inquit. Tace obmutesce. Volo. mundare. Surde et mute spiritus ego tibi precipio exi ab eo: et. Audistis quia dictum est antiquis: non occides. Ego autem dico uobis qui irascitur fratri suo reus erit iudicio: et plura huiusmodi. </div>
            <div type="sub" n="15">addo etiam miracula. hec omnia satis idonea sunt ad eius uirtutem potentiamque ostendendam. immo et minima eorum pars: plurimum etiam insipientiores: et adducere et persuadere posset: ut crederent. </div>
         </div>
         <div type="sec" n="5">
            <div type="sub" n="1">sed profecto earum est inanis gloria uirium: ut uel ad manifestissima queque eorum qui ipsi succumbunt: mentis aciem perstringat: et in rebus luce clarioribus dissentire: ac contendere persuadeat. eos autem qui ueritatem probe tenent et intelligunt: in dissimulationem contradictionemque adhortetur: quod iudeis usu uenit. </div>
            <div type="sub" n="2">non enim ignorationis gratia dei filium obnegarunt. sed ut apud populum. plurimum et autoritatis et honoris consequerentur. ex principibus enim inquit multi crediderunt in eum. sed propter phariseos non confitebantur: ut de sinagoga non eiicerentur. potius enim hominum quam dei gloriam optarunt. siquidem nullo pacto fieri potest: ut is qui tanto studio seculari glorie seruiat: diuinam unquam assequatur. </div>
            <div type="sub" n="3">Idcirco his uerbis reprehenduntur. Quomodo potestis uos credere qui gloriam inuicem accipitis: et gloriam que a solo deo est non queritis? Intolerabilis quedam ebrietas est inanis gloria. Ideoque quem sue subiecit ditioni: is egre in sanitatem restituatur. </div>
            <div type="sub" n="4">Et quam pestifera thabe infecit animam. a celo abscidens: terre affigit: neque eam amplius sinit: ut ad ueram lucem dirigere possit intuitum. sed in huius seculi sordibus semper eius persuasione deuoluitur: et dominos nobis tam potentes imponit: ut etiam sine iussu aliquo nos exuperent: nobisque perpetuo dominentur. </div>
            <div type="sub" n="5">Qui enim hoc morbo afficitur: nullo preceptore omnia sua sponte operatur. que dominis suis placere quibusque plurimum eos letari arbitratur. Etenim pulchra ueste eorum causa induitur: faciem ornat. non sibi. sed aliis: caterua sequentium stipatur: quo omnes ipsum admirentur. Quidquid denique facit: aliorum tantum gratia facit. </div>
            <div type="sub" n="6">Num quicquam posset esse molestius? Vt aliis admirationi sit: preceps frequenter agitur. Vis eius intelligere tirannidem? Satis tibi ex christi uerbis constabit. </div>
            <div type="sub" n="7">Audi et que sequuntur. Nam si quempiam negociatorem: qui preciosissimas sibi merces magno auri pondere compararit rogaueris: quanam gratia tantum auri profundat. quid ue tantus sibi sumptus uelit. nullam aliam ab eo rationem accipies: quam ut populo placeat. </div>
            <div type="sub" n="8">Quod si deinde quid populus sit percontaberis: quiddam inquiet tumultus perturbationisque plenum: e stulticia maiori ex parte constans atque compositum: temere per maris fluctus uaria et pugnante sententia sepenumero iactatum. </div>
            <div type="sub" n="9">Qui igitur sub huiusmodi dominii seruitio premitur: nonne omnium est sane miserrimus? Verumtamen qui secularem uitam agunt: si his se affectibus deuinxerint: et si graue sit: leuior tamen est reprehensio. Qui uero terrena se abiecisse professi. ea tamen auidi inhiant: hi grauius sunt accusandi. </div>
            <div type="sub" n="10">illis enim pecuniarum tenus damnum. his autem ad animam usque periculum extenditur. Nam cum seculari gloria fidei rectitudinem mutarint: et deum ut ipsi laudentur contempserint: dic queso quo damno qua insania afficiuntur. </div>
            <div type="sub" n="11">Alii anime affectus: et si magno sint homini nocumento: aliquam saltem afferunt uoluptatem. quamuis temporalem: atque breui duraturam. Nam qui pecuniarum aut mulierum flagrant desiderio: easque sectantur. nonnullam tamen cum damno uoluptatem licet breuissimam capiunt. quos uero hic morbus irretiuerit. hi semper omni priuati uoluptate uitam uiuunt quammiserrimam. </div>
            <div type="sub" n="12">Neque enim quod tantopere exquirunt multitudinis gloriam assequuntur. sed cum ea frui uideantur. ea tamen omnino carent: cum id nulli prorsus glorie sit adnumerandum. Ideoque non gloria. sed inanis glorie opus appellatur. Inanem gloriam hanc maiores nostri omnes merito dixerunt. inanis nanque est: nihil in se habens: neque clarum: neque gloriosum. </div>
            <div type="sub" n="13">tanquam persone que pulchre quidem uisu et decore: intus inanes: reperiuntur. Quare cum aspectu ipso elegantiores appareant. neminem tamen unquam ad se amandum allexerunt. Ita nihil etiam miserius: que a multitudine comparatur gloria. difficilem nobis et uiolentum affectum significat. aspectu namque solo pulchra: atque elegans uidetur. intrinsecus autem non inanis modo: uerum etiam ignominiosa: crudelitatis et uiolentie plena. </div>
            <div type="sub" n="14">Vnde igitur tam temerarius tam insanus absque ulla uoluptate affectus? Non aliunde sane: quam a uili et abiecto animo. neque enim fieri potest: ut qui glorie dulcedine capitur: magnum aliquid et egregium sapiat. sed ignominia illico ipsum notari necesse est: et animi abiecti infamis atque exigui existimari. </div>
            <div type="sub" n="15">Qui enim nihil propter uirtutem. sed ut hominibus et rudibus et indoctis placeat operatur. qui ue in omni re fallacem hominum: atque erroris plenam exquirit sententiam. quam is gloriam meretur? Animaduerte si quis eum percontaretur: quid tu multitudinem esse arbitraris. proculdubio et desidem: et nulle bone rei deditam respondet. </div>
            <div type="sub" n="16">Quid autem? an ex illius numero fieri optares? siquis eundem iterum interrogaret. non utique mihi assensurum persuadeo. Nonne igitur maxime ridiculum est: eorum gloriam aucupari: quorum ne similis quidem esse uelles. </div>
         </div>
         <div type="sec" n="6">
            <div type="sub" n="1">Si autem dixeris multos etiam constantes uiros hac esse sententia. idcirco longe magis contemnendos dicimus. Nam si sponte sua contemptibiles sunt: cum multi fuerint. maiorem in modum digni sunt qui contemnantur. </div>
            <div type="sub" n="2">Singulorum enim amentia simul collecta: multitudine ipsa fit auctior. Quamobrem si quis eos sigillatim castigaret: facile quod uellet assequeretur. sin cunctos simul: nullus esset correctioni locus. cum numero ipso stulticia crescat. et pecudum more ducantur: quocunque inuicem secularem gloriam atque opinionem secuti. </div>
            <div type="sub" n="3">Agite quid hanc popularem gloriam tantopere desideratis? Nolite inquam fratres obsecro. Glorie namque cupiditas: omnia commiscuit. Auariciam. Inuidiam. Calumniam: insidias peperit: et qui nulla affecti sunt iniuria in illos qui nihil de ipsis male meriti sunt: et armat et efferat. </div>
            <div type="sub" n="4">Hec amicicie. hec consuetudinis obliuiscitur. Nihil se pudet. sed omni abiecta uirtute omnibus bellum indicit. Semper inconstans: semper inuisa. Et sane ira et uiolentus et intolerabilis morbus est. non tamen semper nocumento esse solet. sed dumtaxat cum irritatur. </div>
            <div type="sub" n="5">Inanis autem gloria: omni tempore pestifera est. Nunquam cessat nunquam remittitur: nisi ratione et cohibeatur et sedetur. semper presto est: non solum peccandi se hortatricem exhibens. uerum etiam si quid recte faciamus id e manibus summa ui eripere contendit. uel nihil recti a nobis inchoari perficique permittit. </div>
            <div type="sub" n="6">Quod si auariciam Paulus idolorum seruitutem appellat: eius matrem: radicem: fontem. hoc est inanem gloriam: quo nomine merebitur appellari? Nullum quidem si recte eius maliciam contemplabimur: dignum inueniemus. </div>
            <div type="sub" n="7">Abstineamus ergo dilectissimi: et perniciosum hoc exuamus uestimentum: quo discisso et procul abiecto: fiamus aliquando liberi: ueram induti libertatem. et uere nobilitatis que a deo nobis elargita est. cognitionem non negligamus. sed secularem gloriam. </div>
            <div type="sub" n="8">qua nihil risu dignius: nihil turpius: nihil ignominiosius. Hoc multis sane rationibus uideri licet. Siquidem huius glorie cupiditas ignominia est. Est autem uera gloria: eam ut nullius momenti contemnere et ad diuinam uoluntatem: omnia: et uerba et opera nostra dirigere. </div>
            <div type="sub" n="9">hoc pacto ab eo qui cuncta certa ratione intelligit: mercedem accipere poterimus: si eo solo erimus spectatore contenti. Quid enim nobis opus est ut alii opera nostra inspitiant. cum is nos intueatur qui unicuique pro meritis retributurus est premium? </div>
            <div type="sub" n="10">Nonne hoc ridiculum atque absurdum: cum quidquid seruus operatur ad gratiam et amorem sui domini conciliandum faciat. eoque uidente et probante seruitium suum contentus sit: neque aliorum laudibus moueatur? Nos cum tantum tamque summum dominum habeamus: alios qui nos et opera nostra uideant et probent disquirere. maxime cum nihil uel nobis utilitatis afferre. sed tantum inspicere possint que facimus? Accedit ad hoc quod omnis noster labor inanis fit et irritus. </div>
            <div type="sub" n="11">Non ita obsecro dilectissimi. non ita. sed unde premium nobis futurum est: inde totis uiribus id comparare curemus. deum operum nostrorum et laudatorem et spectatorem: adhibeamus. nihil nobis cum humano iudicio. Quod si hanc gloriam assequi uoluerimus: tunc profecto consequemur: cum diuinam tantum implorabimus. Qui me glorificat: glorificabo inquit. </div>
            <div type="sub" n="12">Et quemadmodum tunc maxime diuitiis affluimus: cum eas contemnimus et diuinas tantum eflagitamus. Querite enim inquit regnum dei et hec omnia adicientur uobis. itidem in gloria usu uenit. quando iam sine periculo et diuitie nobis et glorie largiri possunt: tunc eas plena et exuberanti manu: diuina nobis benignitas elargitur. </div>
            <div type="sub" n="13">Sine periculo autem: tunc his fruimur: cum nos capere et exuperare nequeunt: neque tanquam seruis imperant. sed nobis seruiunt: easque et domini et liberi: possidemus. propterea earum nobis amorem prohibet deus: ne turpi his seruicio subiciamur. Quod si assequimur: incredibili nobis libertate omnia instaurat. Quid enim Paulo clarius. quid gloriosius: qui non humanam gloriam se querere profitetur? </div>
            <div type="sub" n="14">Quid nihil habente: et omnia possidente locupletius? Cum enim ut iam dixi neque pecunie: neque glorie cupiditate uincimur: tunc eas affatim accipimus: tunc eis fruimur. Si igitur nobis gloriam comparare cupimus: gloriam fugiamus. hoc enim pacto diuina seruare precepta: et presentibus bonis et futuris: frui poterimus. quorum utinam fiamus participes. Gratia et benignitate domini nostri Ihesu christi: per quem et cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="4">
         <div type="title" n="title">Omelia IV (iii) </div>
         <div type="sec" n="1">
            <div type="sub" n="1">In principio erat uerbum et uerbum erat apud deum. Bonarum artium preceptores: cum pueros doctrine rudimentis accipiunt: non grauiori primum lectionum onere eorum mentes implicant. sed breuibus et iisdem sepenumero repetitis preceptis: paulatim eos assuefaciunt. quo fit ut eorum animis facile doctrina imprimatur. neque ab ipso eruditionis principio ad lectionum multitudinem capessendam: memoria nimium laborante perterriti: ad colligenda precepta segniores reddantur. et doctrine difficultate torpescant. </div>
            <div type="sub" n="2">Hunc et nos morem secuti: ut nos labore leuemus: paulatim hoc diuinum pabulum distribuamus: uestrisque instillemus pectoribus. Quare eadem iterum uerba proponam: non ut idem repetam. sed ut omissa adiciantur. </div>
            <div type="sub" n="3">Agite igitur In principio erat uerbum: et uerbum erat apud deum. Qua nam ratione cum reliqui euangeliste ab humanitate christi suum orsi sint euangelium. Nam Matheus incipit Liber generationis Ihesu christi filii Dauid. Lucas de Maria prima uerba facit. Marcus simili fere utitur principio: et de Iohanne baptista: illic nobis intexit historiam. </div>
            <div type="sub" n="4">Iohannes id breui prosequens: his uerbis significauit. Et uerbum caro factum est. et reliquis. pretermissis omnibus: conceptione: partu: educatione: incremento quamprimum supernam nobis generationem aggreditur. Cur ita fecerit iam uobis aperiam. </div>
            <div type="sub" n="5">Cum reliqui euangeliste circa carnem immorati essent: timendum erat: ne idcirco nonnulli nihil altum. sed terrena dumtaxat et caduca coniectantes: in ea solum doctrina confirmarentur: quod et Paulus samosatensis opinatus est. </div>
            <div type="sub" n="6">Ex hac igitur humilitate (qui lapsuri erant) in celum erectis. non immerito ab eterna et diuina essentia facit nobis narrationis principium. </div>
            <div type="sub" n="7">Cum enim Matheus ab Herode rege. Lucas a Tiberio cesare. Marcus a baptismate Iohannis exordiatur. his omnibus Iohannes omissis: supra omne tempus et seculum ascendit: auditorum animos ad id quod in principio erat erigens: neque usquam eos sinit consistere: neque terminum aliquem ponit: quemadmodum illi: Herodem: Tiberium: Iohannem. </div>
            <div type="sub" n="8">Illud autem admiratione dignum est: quod neque Iohannes in ampliore narratione humanitatem contempsit: neque illi cum huic uacarent: sempiternam omnino siluerunt essentiam. Et sane quidem: unus enim spiritus est qui omnium mentes mouet. Propterea ualde in narrationibus suis concordant. </div>
            <div type="sub" n="9">Tu autem dilectissime: cum uerbum: hoc in loco audis: noli queso iis acquiescere qui dicunt id uerbum esse quod ore profertur: aut simpliciter uerbum. multa enim dei sunt uerba: que et angeli faciunt. nullum tamen eorum deus est: sed et prophecie et precepta uerba dicuntur. Mos enim scripture est: diuinas leges et precepta et prophetias uerbum appellare. Quare de angelis loquens. Potentes inquit uirtute qui facitis uerbum eius. </div>
            <div type="sub" n="10">hoc autem uerbum substantia quedam est: in persona: ex ipso patre sine passione proueniens. hoc ut iam dixi per uerbi appellationem manifestauit. Quemadmodum igitur In principio erat uerbum: eternitatem significat. ita Hoc erat in principio apud deum. coeternitatem nobis ostendit. </div>
            <div type="sub" n="11">Sed ne hac particula. In principio erat uerbum. eternum quidem: antiquiorem tamen aliquo temporis spatio patris uitam suspicareris: et unigenito dares principium: addidit Hoc erat in principio apud deum: itidem eius eternitatem quemadmodum patris significans. Nunquam enim solus et sine uerbo fuit. sed semper deus apud deum erat: et in persona quidem propria. </div>
            <div type="sub" n="12">Qua ergo ratione subdidit In mundo erat si apud deum erat. quia et apud deum erat et in mundo. Neque enim aut pater aut filius: fine ullo comprehenditur. Nam si magnitudinis eius non est finis: et sapientie eius non est numerus. neque etiam substantie satis constat esse aliquod temporale principium. </div>
            <div type="sub" n="13">Cum audis Quod in principio creauit deus celum et terram: quid nam per hoc principium intelligis? Certe quod ante omnia uisibilia ea creauerit. Sic cum de unigenito dicatur quod in principio erat. ante omnia intelligibilia: et ante secula fuisse intelligas: necesse est. </div>
            <div type="sub" n="14">Quod siquis diceret. Si filius est: quonam pacto fieri potest: quin patre sit minor? quod enim ab aliquo est: omnino eo a quo fit posterius esse oportet. Respondemus: has maxime humanarum esse cogitationum inquisitiones: et qui hoc querit inquiret etiam absurdiora: neque auribus tantum accipienda hec sunt. </div>
            <div type="sub" n="15">De deo enim nunc nobis sermo est non de humana natura: que nostrarum rationum consequentie necessitatique subiecta est. Verumtamen pro infirmorum intelligentia: aliquod ad hec exemplum adducemus. </div>
         </div>
         <div type="sec" n="2">
            <div type="sub" n="1">Age dic queso. Nunquid solis splendor ex ipsius solis natura emanat an aliunde necessario fatendum est? nisi penitus desipiamus: ex solis natura. quod cum ita sit: nunquam tamen ipso sole posterius ipsius radios fulgoremque dixerimus exoriri: cum sine his nunquam appareat. </div>
            <div type="sub" n="2">Quod si in his que ipso uisu et sensu percipiuntur corporibus: quod ex aliquo fit non posterius eo a quo fit esse aliquid manifeste deprehenditur. persuaderi non poterit: inuisibili: ineffabili: nature: eandem inesse potestatem: ut par est illi essentie? </div>
            <div type="sub" n="3">Propterea Paulus quoque ipsum et ex eo et coeternum asseruit. Quid autem? nonne et secula et temporum spatia per ipsum facta sunt? omnia confiteamur necesse est: nisi insaniamus. </div>
            <div type="sub" n="4">Nulla igitur inter patrem et filium est differentia. Si nulla: non est filius posterius: sed coeternus patri. Ante enim et post tempus significant et ostendunt. Sine seculo uel tempore: nemo posset: neque ante neque post: intelligere. </div>
            <div type="sub" n="5">Temporibus autem et seculis omnibus superior est deus: atque antiquior. Quod si omnino filio principium esse contendis: caue ne patrem quoque sub principio: antiquiori quidem: sub principio tamen comprehendere eadem ratione cogaris. </div>
            <div type="sub" n="6">Age nunquid terminum aliquem uel principium filio constituis: a quo ad superius illud procedens patrem superiorem esse dicis? Quid? dic igitur queso quanto pater prior est: breue ne an longum inter patrem et filium temporis spatium fuisse dicis? alterutrum asseras sub principio patrem comprehendas necesse est. </div>
            <div type="sub" n="7">Medium nanque interuallum quantumcunque sit: proculdubio metiris. Dimensio autem fieri nulla potest nisi sit utrinque principium: sub quo hoc pacto quantum in te est: patrem constituis: neque iam secundum nos pater sine principio intelligi poterit. </div>
            <div type="sub" n="8">Nonne assentis id uerum esse quod a saluatore dicitur. ubique potestatis ipsius argumentum. Qui non honorat me non honorat patrem? Nec ignoro hoc uerbum non facile a multis intelligi. </div>
            <div type="sub" n="9">Idcirco plerisque in locis: sententias nostras afferre differimus: eo quod reliquum uulgus eas capere atque assequi nequeat: neque si assequeretur firmitudinis aliquid habet aut certitudinis. humane namque rationes et sententie incerte sunt atque imbecilles. </div>
            <div type="sub" n="10">Libenter autem et illud negantibus ueritatem afferam: quod a propheta dicitur. Ante me non est factus alius deus: et post me non est. Quod si filius patre minor est: quo pacto inquit post me non est alius deus? </div>
            <div type="sub" n="11">Nunquid ipsius unigeniti tolletis substantiam. Necesse est enim aut hoc tam impie audere: aut in propria patris et filii persona unam intelligere diuinitatem. Quo nam etiam pacto id uerum est. Et omnia per ipsum facta sunt? </div>
            <div type="sub" n="12">Nam si patris euum antiquius: quomodo que ante ipsum filium fuerunt per ipsum facta sunt. Videtis ne in quantam temeritatem se adducant qui semel ueritatem abiecerunt? </div>
            <div type="sub" n="13">Sed quamobrem non inquit euangelista. ex nihilo factum esse quemadmodum Paulus his uerbis ostendit. Qui uocat que non sunt tanquam ea que sunt. sed in principio erat inquit. hoc illi contrarium est: nec immerito. </div>
            <div type="sub" n="14">siquidem deus neque fit neque se quicquam habet antiquius: sed huiusmodi gentium uerba sunt. Age et illud. nonne rerum omnium conditorem longe omnium excellentissimum prestantissimumque dixeris. </div>
            <div type="sub" n="15">Quod si itidem ut alia ex nihilo factus esset: ubi eius incomparabilis esset excellentia? quid item illud: Ego primus. et ego post hec. Et ante me non est factus alius deus. </div>
            <div type="sub" n="16">Si enim filius non esset eiusdem substantie: alter esset deus. si non coeternus: post illum si non ex substantia processisset: factum esse constaret. Quod si ad idolorum simulachrorumque differentiam hec facta asserunt. cur eiusdem differentie gratia unum uerum deum dicere non consentiunt? </div>
            <div type="sub" n="17">ac si ad eam differentiam hoc dictum esset: quonam pacto uerba omnia interpretaberis. post me inquit non est alius deus? non filium his uerbis excludit post se non esse: sed deum fictum. </div>
            <div type="sub" n="18">Esto sane. Quid ergo quod ait ante me non est factus alius deus? ita ne hoc quoque intelliges quod fictus deus ante eum factus non sit: sed tamen filium factum. Et quis nam hoc dixerit? </div>
            <div type="sub" n="19">Neque enim ipsum diabolum hoc dicturum arbitror. Preterea: si filius non est coeternus patri: infinitam eius uitam: quo nam modo dixeris? </div>
            <div type="sub" n="20">Nam et si alcuius principium ducit: quamuis sine fine sit: non tamen est infinitus. Quod enim infinitum est utrinque fine careat: oportet. Hoc Paulus his uerbis manifestauit. Neque principium dierum neque finem habens. quibus uerbis: et principio et fine carere plane demonstrauit. </div>
            <div type="sub" n="21">Quemadmodum enim hoc non habet finem. ita neque illud: cum neque hic finis: neque illic principium. </div>
         </div>
         <div type="sec" n="3">
            <div type="sub" n="1">Quonam autem pacto uita erat aliquando cum non esset? uitam nanque semper et sine principio et sine fine esse omnes confitentur si profecto uita sit: quemadmodum est. si uero est: quando non est qua ratione aliis uita esse potest cum aliquando ipsa non fuerit? </div>
            <div type="sub" n="2">Quid ergo cause fuit quod principium Iohannes posuit? In principio inquit erat? Considerasti hanc particulam in principio erat? et uerbum erat non intelligis? Quid autem cum de patre propheta diceret: A seculo et usque in seculum tu es? Nunquid ei terminum aliquem his uerbis prescripsit? </div>
            <div type="sub" n="3">Nequaquam. sed eius significat eternitatem. itidem hoc in loco intelligi necesse est. quippe cum nullum ei terminum constituat: neque dicat principium habuisse. sed in principio erat. Hinc te adducit: tibi suadet: ut filium sine principio intelligas. </div>
            <div type="sub" n="4">Sed dixerit quispiam. patrem articuli adiectione: filium sine articulo positum. Quid ergo? cum apostolus inquit. Magni dei et saluatoris nostri Ihesu christi. Et iterum. Qui est super omnes deus: </div>
            <div type="sub" n="5">sine articulo filii meminit. Itidem de patre ad philippenses scribens. Qui cum in forma dei esset non rapinam arbitratus est esse se equalem deo. Et ad Romanos. Gratia uobis et pax a deo patre nostro et domino Ihesu christo: </div>
            <div type="sub" n="6">neglexit articulum. Superuacaneum namque est: ubique id preponere: presertim cum superius frequenter eo usus sit. Quemadmodum enim de spiritu pater loquens inquit. Spiritus deus. neque cum spiritui articulum non adiciat: idcirco deum esse incorporeum negamus. ita hoc in loco quamuis filio articulus non preponatur. non propterea patre minor est deus. </div>
            <div type="sub" n="7">Quid tum cum et hunc et illum appellet: neutrius nobis diuinitatis ullam facit differentiam. sed prorsus contra. </div>
            <div type="sub" n="8">Nam cum dixisset. Et deus erat uerbum: ne quis filii diuinitatem patre aliqua ex parte minorem arbitraretur: mox id affert per quod eius suprema diuinitas manifeste significatur: et eius demonstrat eternitatem. Hoc enim erat inquit in principio apud deum: et opificium addit. omnia per ipsum facta sunt et sine ipso factum est nihil quod factum est. </div>
            <div type="sub" n="9">Quod potissimum pater per prophetas ubique eius substantie indicium esse predicat: et frequenter in hoc demonstrando prophete uersantur. neque hoc dumtaxat. sed etiam summa ope ad idolorum simulachrorumque gloriam tollendam contendunt. Dii inquit qui celum et terram non fecerunt pereant. Et iterum: Ego manu mea extendi celum: ut diuinitatem per hoc significari ostendant idem frequenter meminerunt. </div>
            <div type="sub" n="10">Iohannes autem his solis uerbis non contentus: etiam uitam ipsum et lucem appellat. Si igitur semper cum patre fuit: si omnia condidit: produxit continet: hoc enim per uitam significatur: si uniuersa illuminat: quis nam adeo stultus: adeo temerarius est: ut dicat ex his euangelistam minorem diuinitatis uirtutem intellexisse per que et equalitas: et idem esse uel maxime potest ostendi? </div>
            <div type="sub" n="11">Nolimus queso creaturam cum creatore confundere. ne id audiamus. quod seruierunt creature potius quam creatori. Quod si de celis hoc dictum existimant. uerumtamen cum de his sermo haberetur: prorsus tanquam gentile et impium creature cultum exhibendum negauit. </div>
         </div>
         <div type="sec" n="4">
            <div type="sub" n="1">Absit igitur ut huiusmodi nos metipsos maledicto subiciamus. Propterea uenit dei filius: ut nos ab hoc cultu liberaret. Propterea serui formam accepit: ut ab hac nos eriperet seruitute. Propterea insputus est. Propterea alapis cesus. Propterea mortem passus ignominiosam atque turpissimam. </div>
            <div type="sub" n="2">Minime omittendum est: ut nullum hec nobis fructum afferant et in pristinam rursus impietatem recidamus immo longe grauiorem. Non enim creature seruiendum est: et ipsum creatorem quantum in nobis est in creature uilitatem adducendum. </div>
            <div type="sub" n="3">ipse namque qualis est permanet. Tu autem idem ipse es inquit: et anni tui non deficient. Ei igitur gloriam demus ut a patribus et maioribus nostris accepimus. demus inquam gloriam et fide et operibus. </div>
            <div type="sub" n="4">Nulla enim nobis bonorum dogmatum ad salutem utilitas: si uita uiciorum sordibus scateat: et inquinetur. Quamobrem eam ita formemus et erudiamus: ut deo placeat: omni turpitudine: iniquitate: auaricia longe abiecta: et tanquam hospites et aduenas et a terrenis rebus alienos: nos exhibeamus. </div>
            <div type="sub" n="5">Etsi quis diuitiis plurimis et possessionibus effluit: haud aliter is quam colonus utatur: tanquam paulopost ea omnia: uelit: nolit relicturus. Et qui fuerit iniuria lacessitus: non modo memor non infigat pectori. sed quamprimum eam obliuioni prorsus mandet. Non amplius una nobis die ad iram indulsit apostolus. Sol inquit non occidat super iracundiam uestram. </div>
            <div type="sub" n="6">Et merito quidem. nihil enim tam breui fieri potest molestius. Quod si nox ira percitos nos comprehenderet: omnes operationes nostre grauiores subsequerentur. cum ignis plurimum memoria excitetur. si per ocium omnia animum prouocantia atrocius nobis reputentur. </div>
            <div type="sub" n="7">Prius quam igitur tam exiciali uacemus ocio: et uehementiorem flammam accendamus: preueniendum precepit: et quidquid pectus nostrum urit: penitus extinguendum. Vehemens enim ire affectus est et omni flamma uehementior. quare nobis celeritate opus est: ut hunc ignem extinguamus: ne ue ad summum eum euadere sinamus. </div>
            <div type="sub" n="8">Ire enim morbus: nisi mox sedetur: multas generat calamitates: domos et familias totas euertit: ueteres dissoluit consuetudines: et breui momento res infandas molitur. eius namque furoris impetus: ipsi ruina inquit est. </div>
            <div type="sub" n="9">Quamobrem huic indomite belue nolimus habenas remittere. sed preduro freno: metu scilicet futuri iudicii eam cohibeamus. Quociens cum dolore aliquo amicus te uel familiaris affecerit: ad iramque concitarit: ueniant in mentem: que tu contra deum commiseris: quodque si proximi offensam et contumelias equo animo tolleraueris: leuius in te dei iudicium prouocabis. </div>
            <div type="sub" n="10">Dimittite inquit et dimittetur uobis. Cum hoc succurrerit: omnis ultionis cupiditas continuo euanescit. Illud preterea animo frequenter uolutes uelim: et si quando in immanitatem aliquam et furorem mox lapsurus te continueris: et si quando ira percitus in alicuius iniuriam perniciemue preceps irrueris: et utraque inuicem tempora conferas. id enim non parum tibi ad correctionem profuerit. </div>
            <div type="sub" n="11">Age dic queso utrum tibi laudabilius duxeris: cum ab ira uictus es: an cum eam uicisti: nonne uicti nosipsos reprehendimus uehementius: et nemine nos accusante erubescimus: et multa nos operum et uerborum nostrorum subit penitentia? </div>
            <div type="sub" n="12">Verum cum affectus strennue superauimus (uictoris more) et gaudemus plurimum et exultamus. Victoria enim contra iram est: et quidem maxima: non cum ulciscimur iniurias. sed cum eas equo animo tolleramus. </div>
            <div type="sub" n="13">Hoc namque magnum est: hoc laudabile. Neque cum ira excandescis cuipiam mineris interitum. Neque in eum furibundus irruas. Neque admonentem ut iram cohibeas contempnere uelis: ea gratia ne quis te forte irrideat. </div>
            <div type="sub" n="14">Nemo te hac causa irridebit. sed cum ira te traxerit in uindictam: uel siquis irriserit stultus erit extimandus. Tu uero noli inter stultos et amentes uictorie gloriam querere. sed ea contentus sis: quam sapientum tibi iudicio comparaueris. </div>
            <div type="sub" n="15">Verum quid in paruo et humili hominum spectaculo te constituo? in ipsum continuo deum oculos dirigas: qui te laudabit: neque preterea ullam ab hominibus gloriam querere oportebit. </div>
            <div type="sub" n="16">Siquidem huius seculi gloria ad gratiam sepe: nonnunquam ad odium tribuitur: neque quicquam affert utilitatis. quod uero deus nobis indicat nullam huiusmodi habet dubitationem: et plurimum qui a deo laudatur utilitatis consequitur. hanc nos laudem: hunc honorem sequamur. </div>
         </div>
         <div type="sec" n="5">
            <div type="sub" n="1">Vis ne manifeste intelligere quantum mali afferat iracundia? Adsis cum aliquando quispiam rixatur. neque enim in teipso facile hanc possis deprehendere turpitudinem: tenebris et ebrietate ratione obuoluta. </div>
            <div type="sub" n="2">sed cum tui tibi affectus non dominantur: tunc in aliis rem tuam planissime cognoscas. licet cum incorrupte et uere iudicare poteris. Videbis namque iratos non secus ac insanos: turpiter in medium precipites fieri. </div>
            <div type="sub" n="3">Cum enim circa precordia ira efferbuerit: os ignem emittit: tota inflatur facies: incomposite manus mouentur: ridicule prosiliunt pedes: monitoribus et rixam dirimere conantibus insultant: in eosque nulla ab insanientibus differentia irruunt. et cum hec faciunt: tanquam amentes nihil sentiunt: nihil intelligunt. sed asinorum more calcibus morsibusque inuicem insultant. </div>
            <div type="sub" n="4">Et profecto iracundia percitus: nullum neque decorem seruare potest neque modestiam. Hi igitur homines post hanc ignominiam: et domum et ad se reuersi: dolore simul anguntur et metu: cum intelligant quos leserint: quos furoris et insanie sue testes habuerint. </div>
            <div type="sub" n="5">Quippe qui in illo furore non secus ac mente capti: quid faciant: non aduertunt: cum ad se redierint: tum demum omnia secum reputant. num amici num inimici ei insanienti affuerint: num uiderint. pari enim ratione utrosque formidant. alios tanquam reprehensores: et eos quorum presentia magis sibi erubescendum sit: alios tanquam qui ipsorum malo et ignominia plurimum gaudeant. </div>
            <div type="sub" n="6">Quod si ad plagas et uerbera inuicem proruperint: longe maiori formidine anguntur: ne quid grauius ei qui cesus est accidat: ne aut febris in mortem: aut ulcus insanabile: in ultimum eum adducat periculum. </div>
            <div type="sub" n="7">Et quid inquit mihi pugna opus erat? quid iniuriis? quid contentionibus? hec et illa pereant: et omnibus his terrenis rebus maledicunt que ipsis discordie prebuerunt materiam: et de demonibus conqueruntur. stultiores autem cum perperam quid operantur: temporum maliciam insimulant. </div>
            <div type="sub" n="8">non tamen malicia temporum: causa est. Neque enim mala sunt ipsa: neque malus demon dumtaxat. sed eorum malicia: qui a prauis se uinci paciuntur affectibus. ii demones alliciunt: et sibi ipsis malorum omnium sunt autores. </div>
            <div type="sub" n="9">Sed intumescit cor inquit: et iniuriis excandescit. Nouimus quid ira possit: et idcirco qui inanem hanc beluam exuperant: eos maxime admiramur. neque deest (modo uelimus) facultas. </div>
            <div type="sub" n="10">Quamobrem cum domini nos et principes contumeliis prosequuntur. non irascimur: an formido: ira non minor: nos absterrent: neque a principio ire locum dare permittit. Quamobrem serui sepenumero a nobis maledictis affecti: silentio omnia perpetiuntur: </div>
            <div type="sub" n="11">an quod seruitutis uinculo continentur. Tu autem noli solum dei timorem cogitare: sed etiam quod ipse tibi iniuriam faciat cum silentium indicit: et omnia equo animo perferes. </div>
            <div type="sub" n="12">dic te urgenti. Quid faciam tibi? alius mihi et dextram et linguam cohibet. hoc profecto uerbum: et tibi et illi fiet philosophie materia. </div>
            <div type="sub" n="13">Nunc autem hominum gratia etiam intollerabilia ferimus: et eos qui nos lacessunt huiusmodi sepenumero uerbis utimur. Ille me: non tu lacessiuit. Verum deo non tantam adhibemus reuerentiam. et que nam nobis uenia speranda est? </div>
            <div type="sub" n="14">Agite queso nosipsos alloquamur. Deus nunc non lacessit: cum manus nostras continet ne prosileamus contra: ne ue nobis deus quam homines sit despectior. Exhorruistis hoc uerbum. </div>
            <div type="sub" n="15">Verum: ego non uerbum tantum. sed operationes exhorrere uos uelim. Dei preceptum est: non modo nobis percucientem maxillam. sed grauiorem etiam contumeliam perferendam. </div>
            <div type="sub" n="16">nos uero uolendo penitus metui: diuine repugnamus uoluntati. ut non modo mala perpeti recusemus. sed grauius etiam iniurias ulcisci annitamur. qui nisi omni conatu ultioni inuigilemus humilis nosipsos et abiecti animi esse ducimus. </div>
            <div type="sub" n="17">et quod grauissimum est: nostram calamitatem: uictoriam nobis ducimus. et cum maxime ab ira uincimur: tunc maxime uicisse existimamus: et cum humi misere prostrati iacemus: innumeris a diabolo plagis uulneribusque acceptis uictoriam reportasse contendimus. </div>
            <div type="sub" n="18">Quamobrem fratres uos ego et hortor et moneo: ut uictoriam ipsam cognoscere non negligatis: eamque prosequamini siquidem malorum perpessio uictoria nobis est. </div>
            <div type="sub" n="19">Si igitur a deo laudum preconia cupimus non eterna certamina. sed diuinam legem in his seruemus certaminibus: et quidquid eueniat equo animo perferamus. </div>
            <div type="sub" n="20">hoc pacto ueteri prostrata malicia: et presentis seculi: et que in futuro nobis promittuntur: bona: consequemur gratia et benignitate domini nostri Ihesu christi per quem et cum quo patri simul et spiritui sancto gloria honor et imperium in secula seculorum. Amen. </div>
         </div>
      </div>
      <div type="hom" n="5">
         <div type="title" n="title">Omelia V (iv) </div>
         <div type="sec" n="1">
            <div type="sub" n="1">Omnia per ipsum facta sunt et sine ipso factum est nihil quod factum est. Moyses ueteris testamenti librum historiamque exorsus: que sensu percipiuntur ea nobis pluribus uerbis enumerat. In principio inquit creauit deus celum et terram. </div>
            <div type="sub" n="2">Inde subdit lucem secundum celum: stellarum naturam: uaria animantium genera: creata et cetera denique omnia ne sigillatim prosequentes simus longiores. </div>
            <div type="sub" n="3">Hic autem euangelista omnibus iis precisis atque omissis: uno uerbo et ea: et longe altiora comprehendit. nec immerito utpote cum satis cognita essent auditoribus: et ipse ad altiorem prestantioremque materiam properet: et omni conatu non circa creata: sed ipsum omnium creatorem incumbat. </div>
            <div type="sub" n="4">idcirco ille quamuis minorem creationis partem aggrederetur. Nihil enim nobis de inuisibilibus disputat uirtutibus. iis tantum immoratur. uerum Iohannes ad ipsum omnium conditorem ascendere festinans: merito et que ille prosecutus est et que conticuit: pretermissis paucis: omnia comprehendit. Omnia inquit per ipsum facta sunt </div>
            <div type="sub" n="5">et ne putares quecumque Moyses dixit: ea dumtaxat Iohannem intelligere. infert Et sine ipso factum est nihil quod factum est. hoc est eorum que creata sunt: siue uisui siue intellectui tantum subiecta: nihil sine filii uirtute productum est uel conditum. </div>
            <div type="sub" n="6">Neque cum dixerimus sine ipso factum est nihil: profecto id puncto notabimus: ut heretici opinantur. Hi enim cum uelint spiritum creatum esse sic legunt. Quod factum est in ipso uita erat. uerum cum nulla profecto ratione hec intelligi possit oratio. </div>
            <div type="sub" n="7">Primum namque neque temporis huius: neque propositi erat: spiritus meminisse. quod si ita ei uisum est si ita placuit. qua nam gratia tam obscure spiritus mentionem fecit? unde autem constat de spiritu dictum esse? preterea in hoc euangelio inueniemus: non spiritum: sed filium et seipsum factum. </div>
            <div type="sub" n="8">Verum excitemini ne hec uos sententia fugiat. et agite queso primum hunc textum secundum eorum legamus opinionem. hoc pacto quam perperam impieque eum interpretentur plane intelligetis. Inquiunt igitur quod factum est in ipso uita erat. </div>
            <div type="sub" n="9">hanc uitam spiritum intelligi contendunt. sed hec uita lux etiam inuenitur appellata cum subdidit. Et uita erat lux hominum. Itaque secundum eorum positionem lux hominum spiritus dicitur. Quid ergo cum prosequitur fuit homo missus a deo qui testimonium perhiberet de lumine? quod etiam de spiritu dictum confiteantur: necesse est. </div>
            <div type="sub" n="10">quod enim superius uerbum appellauit: id deinde et deum: et uitam: et lucem: appellat. Vita erat inquit hoc uerbum: et uita lux. Si igitur uerbum uita est. Verbum autem hoc et uita: caro factum est: uita facta caro est: hoc est uerbum: et uidimus gloriam eius gloriam quasi unigeniti a patre. </div>
            <div type="sub" n="11">Quod si spiritum dicant hoc in loco uitam appellari: considera quot sequerentur absurda. erit enim spiritus incarnatus: non filius. erit unigenitus spiritus. Quod si negaretur in aliud longe absurdius (hoc euitato) prolaberentur. </div>
            <div type="sub" n="12">Nam si de filio hoc in loco intelligendum et punctum illic faciendum contenderent: filium a seipso factum fateri congerentur. Nam si uita est uerbum: et quod factum est in ipso uita erat secundum eorum lectionem: ipsum in seipso: et per seipsum factum est. </div>
            <div type="sub" n="13">Deinde post nonnulla in medium adducta subdit. Et uidimus gloriam eius gloriam quasi unigeniti a patre. Ecce unigenitus filius eorum sententia: spiritus sanctus esse inuenietur. </div>
            <div type="sub" n="14">de eo enim hec omnia narrata sunt. Animaduertis ne cum semel ueritas deprauatur: quo res euadat? quot impia: quot absurda pariantur? Quid ergo? non erit lux spiritus? </div>
            <div type="sub" n="15">est sane lux. sed hoc in loco: nequaquam de eo loquitur euangelista. et enim deus spiritus hoc est incorporeus appellatur. non tamen ubicumque mentio fit de spiritu: deus quoque intelligitur. </div>
            <div type="sub" n="16">Et quid admiraris si de patre hoc dicimus cum ne paracliti quidem appellatone id dicere possemus: ut ubicumque spiritus: illic omnino paraclitus significetur quamuis hoc nomen illius potissimum sit demonstratiuum? </div>
            <div type="sub" n="17">siquidem et christus dei uirtus et dei sapientia nuncupatur. non tamen semper sapientie et uirtutis dei: appellatione: filium dixeris intelligendum. Itidem hoc in loco quamuis illuminet spiritus: minime tamen de eo intelligitur. </div>
            <div type="sub" n="18">sed quando eos iam his erroribus liberauimus: undique contra ueritatem insurgere annitentes: eo quo primum asseruerunt modo: legendum pertinaciter insistunt: uidelicet. Quod factum est in ipso uita erat. </div>
            <div type="sub" n="19">quid igitur et sodomorum supplitium et diluuium et gehenna et innumera huiusmodi? Sed de mundi opificio sermo nobis inquit est. sane quidem et illa opificii sunt. </div>
            <div type="sub" n="20">Sed ut uehementius eorum reprehendamus positionem percontemur eos. nunquid lignum uita sit? nunquid lapis: immania hec et immobilia? uerum et hec omnino esse nata. et quis nam hoc diceret? non enim ipsa uita homo est. sed uitam suscepimus. </div>
         </div>
         <div type="sec" n="2">
            <div type="sub" n="1">Et ut ordine hoc etiam in loco orationem prosequamur: animaduerte quam inepte quam absurde quamquam nulla ex parte spiritui quicquam consentaneum loquantur. nam cum inde decidunt ea hominibus attribuunt: que merito de spiritu dici arbitrati sunt. </div>
            <div type="sub" n="2">Verumtamen etiam sic ipsorum sententiam inquiramus uita creatura hoc in loco intelligitur. ergo et lux creatura est: et de ea uenit testimonium perhibiturus Iohannes. quamobrem igitur ipse lux non est? Non erat inquit ille lux. atqui ex creaturarum erat numero. </div>
            <div type="sub" n="3">Quomodo ergo non est lux? Quomodo in mundo erat et mundus per ipsum factus est? nunquid creatura in creatura erat: et creatura per creaturam facta erat: uel est? Quomodo et mundus eum non cognouit? creaturam creatura non cognouit? Quotquot autem receperunt eum dedit eis potestatem filios dei fieri. </div>
            <div type="sub" n="4">Sed iam satis risimus uobis has ineptias: hec monstra consideranda dimittimus: ne risus mouendi dumtaxat gratia: hec dixisse uideamur: et tempus conteramus incassum. </div>
            <div type="sub" n="5">Nam si neque de spiritu id dictum est: ut plane ostendimus. neque de creatura: et eo quo asserunt puncto esset is textus distinguendus. illud unum sequeretur absurdissimum quod ante diximus. filium per seipsum factum esse. </div>
            <div type="sub" n="6">Si enim lux uera filius est. lux autem hec erat uita. Vita autem facta est in ipso: eorum proculdubio sententia hec coniungi et in idem uenire necesse est. Quamobrem hac reiecta: ueram aggrediamur expositionem. </div>
            <div type="sub" n="7">que nam autem ea est? ut post eam particulam quod factum est: perfectum punctum apponamus. deinde clausulam incipiamus. In ipso uita erat. cuius particule sententia huiusmodi est. Sine ipso factum est nihil quod factum est. </div>
            <div type="sub" n="8">Siquid factum est inquit: sine ipso factum non est. uides quo pacto hac breui adiectone omnia corrigit inconuenientia? </div>
            <div type="sub" n="9">ex ea enim particula Sine ipso factum est nihil: et adiectione quod factum est: intelligibilia conprehendit: spiritum subtrahit. </div>
            <div type="sub" n="10">Quippe cum dixisset. Omnia per ipsum facta sunt: et sine ipso factum est nihil. nequis suspicaretur. si omnia per ipsum: spiritum quoque per ipsum factum esse: ea fuit adiectio necessaria. </div>
            <div type="sub" n="11">Ergo siquid factum est. id per ipsum factum dixi: siue inuisibile sit: siue corporeum: siue celeste. Preterea non simpliciter dixit omnia. sed siquid factum est hoc est genitum. </div>
            <div type="sub" n="12">spiritus uero ingenitus est. uides ne doctrinam qua certissimam in memoriam reduxit sensibilium creationem: que ante Moyses edocuerat? Inde cum iam satis in his profecerimus: ad altiora nos erigens ad incorporea scilicet atque inuisibilia: spiritum sanctum ab omni creatura seiunxit. </div>
            <div type="sub" n="13">Itidem Paulus gratia hac inspiratus: inquit uniuersa in ipso condita esse. cuius animaduerte queso certitudinem. ipse enim spiritus in Paulo loquebatur: </div>
            <div type="sub" n="14">ne quis igitur eorum que a deo creata factaque sunt quicquam subtraheret: eo quod sint inuisibilia. neque iis admisceret paraclitum sensibilibus: et que cognitu facilia sunt pretermissis: celestia his uerbis enumerat: Siue Throni: siue Dominationes: siue Principatus: siue Potestates. </div>
            <div type="sub" n="15">Hec autem particula: siue: singulis addita: nil aliud nobis significat: quam omnia per ipsum facta sunt: et sine ipso factum est nihil quod factum est. Si uero hanc prepositionem per: significare diminutionem arbitraris. Audi prophetam dicentem. Inicio terram tu fundasti: et opera manuum tuarum sunt celi. </div>
            <div type="sub" n="16">quod de patre tanquam de conditore dictum est. Idem de filio Paulus attestatur: nunquam profecto id asserturus: nisi conditorem ipsum non ministrum opinaretur. Per ipsum autem hoc in loco nulla alia ponitur gratia: quam ne ingenitum quispiam suspicaretur. </div>
            <div type="sub" n="17">Nam quod ex opificii et generationis dignitate nihilo sit patre inferior audi loquentem. Sicut pater suscitat mortuos et uiuificat: </div>
            <div type="sub" n="18">sic et filius quos uult uiuificat. quod si de filio etiam in ueteri testamento. Inicio terram tu fundasti domine: dictum est: manifesta est opificii dignitas. Sin de patre prophetam id locutum dixeris: quod de illo dictum est Paulus filio attribuit: et ita idem efficietur. </div>
            <div type="sub" n="19">neque enim filio id Paulus tam constanter attribuisset: nisi proculdubio patri et filio: pares esse intelligeret dignitates. Vltime nanque et amentie esset et audacie: que incomparabili conuenirent nature: ea ad minorem: et que illa indigeret: deducere. </div>
         </div>
         <div type="sec" n="3">
            <div type="sub" n="1">uerum neque minor est filius: neque patris indigeret substantia. quocirca non modo hoc de filio Paulus audet profiteri sed alia quoque huiusmodi. hoc enim uerbum ex quo quod tanquam dignum quoddam et precipuum solo patri attribuis: filio quoque proprium his uerbis ostendit. ex quo totum corpus pernexus et coniunctiones sumministratum: et constructum crescit in augmentum dei. </div>
            <div type="sub" n="2">neque hoc solo contentus aliunde etiam nobis os obstruxit. cum illud uerbum per quem: quod diminutionem significare arbitraris: patri attribuat. Fidelis enim deus inquit per quem uocati estis: in societatem filii eius. Et item per uoluntatem eius. Et alibi quod ex ipso et per ipsum et ad ipsum omnia. </div>
            <div type="sub" n="3">Itaque non filio tantum hoc uerbum ex quo: sed spiritui quoque attributum inueneris. Dixit enim ad Ioseph angelus. noli timere: accipere. Mariam coniugem tuam quod enim in ea genitum est: ex spiritu sancto est. </div>
            <div type="sub" n="4">Quemadmodum certe hoc uerbum in quo quamuis spiritus sancti sit proprium: id tamen deo attribuere non recusat propheta cum inquit. In deo faciemus uirtutem. Et Paulus obsecrans inquit. Si quomodo tandem aliquando prosperum iter habeam in uoluntate dei uenire ad uos. Et iterum in christo Ihesu. </div>
            <div type="sub" n="5">Et huiusmodi frequenter uerba indifferenter accepta inuenimus: quod minime fieret nisi ubique eadem esset substantia. </div>
            <div type="sub" n="6">Ne autem ex ea particula. Omnia per ipsum facta sunt de signis dictum suspicareris. de his enim reliqui euangeliste uerba fecerunt. non multo post subdit. In mundo erat et mundus per ipsum factus est. non autem spiritus qui factus non est. sed omnem longe excedit creaturam. </div>
            <div type="sub" n="7">Verum iam reliqua prosequamur. cum de rerum creatione Iohannes uerba fecisset. quod scilicet omnia per ipsum facta sunt: et sine ipso factum est nihil quod factum est. De prouidentia iam sermonem aggreditur. In ipso inquit uita erat: quod ideo addidit: ne quis forte diffideret: quonam pacto tanta et talia per ipsum facta sunt. </div>
            <div type="sub" n="8">Nam quemadmodum si ex profundissimo et iugi fonte: quantum uis aque haurias. nihil tamen is diminuitur. ita in unigeniti operibus: quodcunque ex iis productum factumue credideris: nihilominus effecit. Immo ut propriori utamur similitudine lucis scilicet quam mox ipse subdidit. Et uita erat lux hominum. </div>
            <div type="sub" n="9">quemadmodum inquam lux quantamuis hominum multitudinem illuminaret: nihil splendoris remitteret. Itidem deus et antequam mundum conderet: et postquam condidit idem profectus atque integer permanet. nihil tanto et tam admirabili opifitio minor. nihil inbecillior. Quod si innumeros huiuscemodi esset mundos conditurus: omnibus tamen sufficeret: non modo ad creandos: sed et gubernandos. </div>
            <div type="sub" n="10">Vite enim nomen hoc in loco non modo creationis est. sed prouidentie ad perpetuitatem. Necnon et resurrectionis rationem iam afferre incipit: et admiranda hec euangelia exorditur. </div>
            <div type="sub" n="11">adueniente autem ad nos uita uis mortis periit. et luce nos illuminante: tenebre euanuerunt. sed manet semper in nobis uita: et mors ei dominari non potest. </div>
            <div type="sub" n="12">Itaque de patre dictum est. de hoc quoque proprie dicetur quod in ipso uiuimus et mouemur et sumus. Quod et Paulus his uerbis significauit. quia in ipso condita sunt uniuersa et omnia in ipso et per ipsum creata sunt. qua propter et radix dicitur et fundamentum. </div>
            <div type="sub" n="13">Verum cum audis quod in ipso uita erat: noli suspicari compositum. alibi enim de patre dicet. Sicut pater habet uitam in se. sic dedit et filio uitam habere. sed ut patrem idcirco non dixeris compositum quia uitam habeat. ita nec filium. </div>
            <div type="sub" n="14">Etenim alibi inquit quod lux est deus. et iterum quod lucem habitat inaccessibilem. Hec autem omnia sigillatim prosecuti sumus: non quod compositionem ullam in deo suspicemus. sed ut paulatim ad doctrine altitudinem euehamur. </div>
            <div type="sub" n="15">Cum enim non facile a multitudine intelligi posset: qua nam ratione in eius persona uita sit primum id humilius tetigit. cum inquit dedit ei uitam habere. Inde eruditos altius erigit his uerbis. Ego sum uita. et iterum. Ego sum lux. </div>
            <div type="sub" n="16">Et que nam est hec lux? Non que sensu. sed que animo percipitur: que ipsam illuminat animam. Cum enim dicturus esset christus. Nemo potest uenire ad me nisi pater traxerit eum. Idcirco hinc exorsus euangelista inquit ipsum esse qui illuminat: ut quamuis de patre aliquid eiusmodi audieris: non solius patris id esse: sed filii quoque profitearis. Omnia inquit quecumque habet pater meus mea sunt. </div>
            <div type="sub" n="17">Primum igitur creationem nobis edocuit. deinde beneficia que in aduentu suo nobis largitus est: uno uerbo commemorauit significauitque euangelista: cum ait. Et uita erat lux hominum. non iudeorum sed omnium hominum. </div>
            <div type="sub" n="18">Non enim iudei dumtaxat sed gentiles quoque in hanc cognitionem deuenere: et communis omnibus proposita est hec lux. Qua nam autem gratia non angelorum sed hominum tantum lucem dixit? quoniam ei in presentia de humana natura sermo habetur et ad homines uenit: ut uera et perpetua eis bona adnunciaret. </div>
            <div type="sub" n="19">Et lux in tenebris lucet. Tenebras et mortem et errorem appellat. Siquidem sensibilis hec lux: non lucet in tenebris. sed omni luce penitus tenebre carent. Predicatio autem inter eum qui omnia comprehenderat errorem effluxit eumque penitus aboleuit: et moriens christus sic mortem uicit: ut eos qui iampridem morte detinerentur liberaret. </div>
            <div type="sub" n="20">Cum igitur neque mors neque error hanc lucem exuperet. sed caritate incredibili propria ui ubique effulgeat. idcirco inquit et tenebre eum non comprehenderunt. que et si uinci nequeat. non tamen eorum qui illuminari nolunt animis patitur immorari. </div>
         </div>
         <div type="sec" n="4">
            <div type="sub" n="1">Quamobrem si non omnes comprehenderit: nolite turbari. Non enim necessitate et ui. sed cum uolumus: cum assentimur: deus ad nos uenit. Nolimus huic luci et tantis deliciis hostium claudere. </div>
            <div type="sub" n="2">hec lux per fidem nobis exoritur: et exorta in eorum a quibus pie suscipitur animis: affatim radios diffundit: cui si puram et immaculatam uitam exhibeas: semper tecum permanet: semper in te habitat. Qui diligit me inquit precepta mea seruabit: et pater meus diligit eum et ad eum ueniemus: et mansionem apud eum faciemus. </div>
            <div type="sub" n="3">Quemadmodum enim solaribus radiis nemo clausis oculis frui potest. ita neque huius claritatis particeps habunde unquam fuerit: nisi animi oculum ad eam et dirigat et intendat. tunc enim late quocumque se uertit: facilis ei prospectus patebit. quod euenerit cum omnibus malis affectibus animum purgauerimus. </div>
            <div type="sub" n="4">Peccatum enim tenebre sunt: et tenebre uorago quedam profunda. Quod uel inde planissime constat quod clam et sine arbitris peccata committuntur. Quicumque enim in facinora sceleraque prolabitur odio habet lucem: neque luci se credit: et que occulte et in abscondito fiunt etiam sunt dictu turpia. </div>
            <div type="sub" n="5">Sicut enim in tenebris neque amicus neque inimicus agnoscitur. sed omnia penitus ignorantur: itidem in peccato usu uenit. </div>
            <div type="sub" n="6">Quippe qui lucro inhiat nullam amici inimiciue intelligit differentiam. et inuidus familiarissimum non secus quam inimicum conspicatur. et latrones similiter in omnes bellum gerunt: omnibus insidiantur: et omnino quicunque se uiciorum sordibus coinquinant: nihil ad rerum differentias dignoscendas ab ebriis insanientibusque differunt. </div>
            <div type="sub" n="7">Et quemadmodum noctu amoto. lumine lignum: plumbum: ferrum: argentum: lapides preciosos: et alia omnia eodem modo et uidemus et diiudicamus: itaque qui sordide et uiciose uitam uiuit: neque modestie uim neque sapientie discernit pulchritudinem. </div>
            <div type="sub" n="8">In tenebris enim ut iam dixi preciosi etiam lapides nullam speciem: nullum per se ferunt fulgorem non sua sed caligantium oculorum culpa. </div>
            <div type="sub" n="9">Neque hoc dumtaxat nobis dum sub impia uiciorum tyrannide uiuimus molestum est. Verum etiam illud quod formidine propterea agimur: et ueluti qui per obscuram noctem iter faciunt: et nihil metuendum sit. metu tamen concuciuntur. sic qui scelus aliquod admittunt: et si nemo id uideat: nemo reprehendat: nihilo tamen melius sibi fidunt. sed omnia formidant: omnia suspicantur. quippe qui perpetuis conscientie stimulis agitantur: omnia formidolose circumspiciunt. </div>
            <div type="sub" n="10">Propulsemus igitur tam grauem: tam molestam uitam: cuius angorem mors sequitur. mors inquam immortalis et perpetua: cui nullus supplicii finis est. Adde quod in hac uita nihil ab insanientibus ii differunt: qui terrenas res et breui duraturas tanquam in somnis suspicantur. </div>
            <div type="sub" n="11">uidentur diuiciis affluere: cum nullis affluant: in deliciis esse cum non sint. neque ante se deceptos intelligunt: quam ab insania liberentur: quam somnum discutiant. Quocirca ut sobrii simus et uigilemus: nobis Paulus precipit: et itidem dominus. </div>
            <div type="sub" n="12">Qui sobrius est et uigilat quamuis a peccato capiatur: mox tamen ipsum abicit fugatque. qui uero somno aut insania comprehenditur: non intelligit quo pacto sub eis detineatur seruitute. Quamobrem nullus sit nobis somni locus. </div>
            <div type="sub" n="13">non enim noctis tempus est: sed diei: ut in die honeste ambulemus. Et enim nihil peccato turpius est: nihil ignominiosius. Et profecto si ad turpitudinis rationem referatur: tollerabilius est nudos: quam in peccato et scelere deprehendi. </div>
            <div type="sub" n="14">illud enim non ita in culpa est. interdumque paupertatis gratia contingit. eo autem qui peccatorum sordibus inquinatur. nihil obscenius: nihil contemptu dignius. Veniat nobis in mentem et diligenter consideremus: eos qui rapine et cupiditatis causa in iudicium uocantur: quamobsceni: quamridiculi appareant: cum omnia turpiter et iniuste fecerint: omnes fefellerint. in omnia temere prolapsi sunt. </div>
            <div type="sub" n="15">Nos autem tam misere tam infeliciter uitam agimus: ut uestem prepostere indui non patiamur. immo alios si id faciant reprehendemus. Cum uero et nos et proximi nostri capite ambulemus: non aduertimus. </div>
            <div type="sub" n="16">Quid enim eo turpius qui assidue meretriceos petit fornices; Quid contumelioso quid maledico quid inuido risu dignius. Sed quamobrem non tam hec turpia quam nudus ambulare uideatur? </div>
            <div type="sub" n="17">ex consuetudine unde nemo unquam sponte sua nudus ambulare consueuit? illud autem omnes omni tempore: et sane confidenter audent. Quod si quispiam cum angelis haberet consuetudinem: apud quos uel nunquam tale committitur: certo tunc quoniam ridiculum sit intelligeret. </div>
            <div type="sub" n="18">Et quid de angelorum loquor consuetudine. in ipsis enim regiis apud nos siquis introductam meretricem cognosceret: uel ebrietate uel aliqua huiusmodi turpitudine dehonestaretur: ultimum daret supplicium. </div>
            <div type="sub" n="19">Quod si hec in regiis intollerabilia sunt: longe maius inconspectu summi et omnipotentis regis: cum ubique presto adsit: et quecumque audemus intueatur. meritis pocius afficiemur. </div>
            <div type="sub" n="20">Quare uos et hortor et admoneo ut in hac uita et sobrios nos et quietos exhibeamus. rex enim noster omnia nostra opera conspicatur. Vt igitur hec lux perpetuo nos illuminet hos diuine clementie radios et queramus et efflagitemus. </div>
            <div type="sub" n="21">ita et presentibus his et futuris bonis affatim fruemur gratia et benignitate domini nostri Ihesu christi per quem et cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="6">
         <div type="title" n="title">Omelia VI (v) </div>
         <div type="sec" n="1">
            <div type="sub" n="1">Fuit homo missus a deo cui nomen erat Iohannes. Cum de uerbo dei in euangelii sui principio ea Iohannes disseruisset que mentes nostras facile allicere possent ad credendum: uia et ordine procedens ad ipsius uerbi preconem ac nuncium: et eodem quo ipse nomine appellatum Iohannem scilicet uenit. </div>
            <div type="sub" n="2">Tu autem cum a deo missum intelligas nihil iam humanum ab eo dici anunciari ue existimes. Non enim suum quicquam sed mittentis archana denunciat. idcirco angelus appellatur. hoc est nuncius. Est enim nuncii officium nihil ex se dicere. </div>
            <div type="sub" n="3">fuit autem hoc in loco non transitus adesse. sed ipsius apostolatus est significatiuum. Fuit missus inquit: promissus est. Quomodo igitur textum illum apostoli. Qui cum in forma dei esset: non eandem cum patre essentiam significare dicunt? eo quod non preponatur articulus. </div>
            <div type="sub" n="4">Ecce hoc in loco nullus preponitur. nunquid igitur de patre hic non loquitur? quid igitur dicemus prophete dicenti. Ecce ego mitto angelum meum ante faciem tuam: qui preparabit uiam tuam ante te. Meum namque et tuum duas personas significat. Hic uenit in testimonium ut testimonium perhiberet de lumine. </div>
            <div type="sub" n="5">Quid hoc dicet fortasse quispiam seruus de domino testimonium perhibet. Verum cum non solum a seruo testimonio perhibitus sit. sed ad seruum etiam uenerit. et cum iudeis baptisatus. nonne magis et commoueberis et dubitabis? </div>
            <div type="sub" n="6">Sed quid perturbari commouerique oportet? Admirare pocius ineffabilem dei benignitatem. Quod siquis adhuc in perturbatione dubius persisteret. dic ad illum id quod ad Iohannem dixit. Sine modo. sic enim opus est nobis impleri omnem iusticiam. Si uero amplius quis perturbabitur: et illud ad iudeos dictum adducet. Ego non ab homine testimonium accipio. dicetque: </div>
            <div type="sub" n="7">Si hoc non indiget testimonio. qua nam gratia missus est a deo Iohannes? Respondendum est. non propterea quod ipsius testimonio indigeret. profanum enim id asserere. sed ea quam ipse Iohannes subdit causa. ut omnes crederent per illum. </div>
            <div type="sub" n="8">Ipse autem christus cum dixisset. Ego non ab homine testimonium accipio ne apud indoctiores sibiipsi pugnare uideretur. cum nunc dicat alius de me perhibet testimonium: et scio quia uerum est testimonium eius: Iohannem significans. nunc non ab homine testimonium accipio. mox adiectione eam soluit dubitationem: inquiens. Sed hec dico propter uos ut salui sitis. Quasi dicat deus ego sum: et dei unigenitus filius: et superne: et immortalis substantie: nulliusque indigeo testimonio. </div>
            <div type="sub" n="9">et quamuis nemo hoc profiteretur: nihil propterea natura mea fit minor: nihil deterior. sed cum mortalium salus mihi cure esset: in hanc descendi humilitatem: ut hominis testimonio me subicerem. </div>
            <div type="sub" n="10">Nam propter iudeorum imbecillitatem: hoc pacto melius faciliusque fides in eum extendi propagarique poterat. Sicut igitur carnem induit ne si nuda se diuinitate exhiberet: omnes perderet. ita uirum qui se adnunciaret misit: ut cum familiarem uocem: populi audirent: facilius ad credendum adducerentur. </div>
            <div type="sub" n="11">Nam quod nihil illo teste indigeret satis erat (quis nam esset) nuda dumtaxat et aperta substantia ostendere. atque ita omnes in admirationem conuertere. non tamen id fecit. quoniam ut iam dixi omnes perdidisset. cum nemo posset inaccessam illius lucis presentiam tollerare. </div>
            <div type="sub" n="12">Propterea ut dictum est carnem induit: et uni conseruorum nostrorum de se testimonium mandauit. quoniam ad salutem nostram omnia operatus est. neque sue dumtaxat dignitati sed auditorum usui facilitatique consuluit. Quod ipse quoque his uerbis significat. Hec dico propter uos ut saluemini. </div>
            <div type="sub" n="13">Et euangelista cum de domino locutus dixisset. Vt testimonium perhiberet de lumine Addidit ut omnes crederent per illum. Quasi dicat. Ne putes hac causa testificatum uenisse Iohannem baptistam: ut fidei ratione aliquid domino adderet. sed ut sui homines crederent per ipsum. </div>
            <div type="sub" n="14">Quod autem ad hanc tollendam suspitionem hoc dixerit: ex sequentibus constat. Addit enim. Non erat ille lux. nam si non huius suspitionis gratia in hoc institisset. preterisset simpliciter: et pocius esset eiusdem rei repetitio: quam doctrine clarior significatio. Quippe cum dixerit missus est: ut testimonium perhiberet de lumine. prosequitur Non erat ille lux. </div>
            <div type="sub" n="15">Neque id temere. sed quoniam frequenter apud nos qui testimonium perhibet: maior eo est: de quo perhibetur: et maioris plerumque auctoritatis apparet. ne qua de Iohanne huiusmodi oriretur suspitio: ab ipso statim principio: eam penitus tollit: ostenditque et quis perhibuerit: et de quo perhibitum sit testimonium: et que sit inter eos differentia. </div>
            <div type="sub" n="16">et in hoc eius incomparabilem enarrat essentiam. Et ita audenter iam reliquam aggreditur orationem. Necnon siquid absurdum temerarium ue oriebatur: quo stultorum mentes commoueri potuissent: e medio diligenter sublato. ita omnia persequitur ut facile iam: nullo impedimento doctrine sue rationem edoceat. </div>
            <div type="sub" n="17">Oremus itaque cum horum sensuum reuelatione et doctrine huius ueritate: puram etiam uitam nullis huius sordibus inquinatam. Siquidem nullus eorum usus est nisi bonis illustrentur operibus. </div>
            <div type="sub" n="18">Quamuis enim fidem firmissimam. quamuis scripturarum sensus haberemus. a uite autem patrocinio et deserti essemus et nudi. nihil nos a gehenne ignibus eriperet. quin perpetua et inextinguibili flamma consumeremur. </div>
            <div type="sub" n="19">Quemadmodum enim qui bene operantur resurgent in uitam eternam. ita qui male: in supplicium eternum: quod nullo unquam fine prescribitur. </div>
            <div type="sub" n="20">Quare omni diligentia curaque adhibita contendamus. ne quod ex uera et firma fide lucrum accepimus: operum prauitate perdatur. sed in hac uita totis uiribus christi sectemur uestigia cui beatitudini nihil est conferendum. </div>
            <div type="sub" n="21">Atque utinam pure et sancte uiuentes quecumque dicta sunt ad dei gloriam referamus: cui honor simul et unigenito filio et spiritui sancto in secula Amen. </div>
         </div>
      </div>
      <div type="hom" n="7">
         <div type="title" n="title">Omelia VII (vi) </div>
         <div type="sec" n="1">
            <div type="sub" n="1">Erat lux uera que illuminat omnem hominem uenientem in hunc mundum. Propterea mihi iam diu delectissimi filii: paulatim uos per scripturarum pascua ducimus: nec omnia simul diffundimus. ut facile que uobis committimus et custodiatis et seruetis. </div>
            <div type="sub" n="2">Quippe qui in edificando nondum primis compactis lapidibus alios superimponunt: iam quassatum et breui ruiturum struunt parietem. Qui autem his firmatis et calce compactis opus reliquum prosequuntur. tutam et diu duraturam domum edificant. </div>
            <div type="sub" n="3">Huiusmodi et nos architectos ad uestras confirmandas animas imitemur. Et enim nonnunquam ueriti sumus ne recte: et adhuc imbecilli priore fundamento: aliarum speculationum accessu. cum mens simul omnia assequi nequeat: priora illa offendantur et pereant. Quid igitur hodie a nobis propositum est? Erat lux uera que illuminat omnem hominem uenientem in hunc mundum. </div>
            <div type="sub" n="4">Si quidem cum superius Iohannem uenisse dixisset ut testimonium perhiberet de lumine: et quod missus fuit. ne quispiam ex testimonii nouitate: de eo qui testimonio perhibiturus est: aliquid suspitionis exoriretur: mentes erexit: et supra omne principium eternam: et nullo fine prescripturam dei prosecutus est essentiam. </div>
            <div type="sub" n="5">et quonam pacto filius hoc habere potest inquis? De deo loquimur: et quonam pacto interrogas? nonne times? nonne exhorrescis? </div>
            <div type="sub" n="6">quod si abs te quispiam quereret. Quomodo immortalem uitam: et corpora nostre habiture sint anime? nonne ridicula esset questio? ac si non humani esset ingenii eiusmodi inquirere. sed credere tantum oporteret: neque esset curiosius inuestigandum quod sufficientem habeat sui demonstrationem: et immensam promittentis potestatem. Nam cum animarum et corporum nostrorum conditorem: qui omnem incorporalem excedit creaturam: sine principio esse asseramus. quanam ratione id factum sit efflagitabis? </div>
            <div type="sub" n="7">Quis nam hoc inconstantissimi esse animi et insane mentis iudicium negauerit? audisti. Erat lux uera. Quid stulte et temere eternam hanc uitam humana ratione coniectari atque inuenire contendis? Haud fieri potest. Quid scrutaris inperscrutabilia. Quid circa incomprehensibilia inanem subis laborem? Quid inuestigas que nulla ratione possunt deprehendi? </div>
            <div type="sub" n="8">Inquiras quanta potes diligentia solarium radiorum originem. non sane poteris neque indignaris: neque tuam iniquo fers animo imbecillitatem. Quid igitur in maioribus tam audax es et temerarius? </div>
            <div type="sub" n="9">Tonitrui filius Iohannes tuba personans spiritali: nihil aliud quam quod audierat a spiritu inuestigauit. Tu autem illius gratie expers et penittus uacuus: manifestis humane nature rationibus illius cognitionis terminos superare contendis. Propterea eo peruenire nunquam poteris. </div>
            <div type="sub" n="10">Tale enim diaboli ingenium est: tales insidie: ut eos qui nobis constituti sunt fines: transire persuadeas. acsi ad longe meliores simus peruenturi. Cum uero hac nos spe allexerit: diuina gratia priuauerit. tunc non solum nobis nihil amplius prestantius ue elargitur. Quo nam enim pacto diabolus (sed ne in pristinam quidem conditionem ubi tute et secure commemorabamur) reditum permittit. sed passim trahit errantes cum non habeant ubi possint consistere. </div>
            <div type="sub" n="11">His fraudibus primum e paradiso hominem expulit. Maioris namque cognitionis et glorie spe allectum: ab iis quibus tranquille fruebatur bonis deiecit. </div>
            <div type="sub" n="12">et non modo eum deo similem: ut pollicitus erat non reddidit: sed sub mortis ditionem conpulit. Non modo nihil amplius a ligni fructu assecutus est. sed ne cognitionem quidem quam prius habuerat: retinuit: cum multa se cogniturum speraret. </div>
            <div type="sub" n="13">tum primum erubuit cum se nudum abscondit: cum antea nullo fuisset pudore confusus. Cum enim se nudum et uestibus carentem cognouit: et tristicia: et dolore contabuit. </div>
            <div type="sub" n="14">quod ne nobis accidat: conditori nostro deo pareamus: et eius precepta omni diligentia obseruemus. Neque preterea quicquam inuestigemus curiosius: ne accepta beneficia amittamus. </div>
            <div type="sub" n="15">Quemadmodum ii qui cum sempiterne uite principium inuenire contenderint: etiam que assequi licuerat: amiserunt. neque tamen quesita assecuti sunt. cum minime potuerint et a uera unigeniti fide deciderunt. </div>
            <div type="sub" n="16">Nos uero nullo pacto uelimus perpetuos quos nobis patres nostri posuerunt terminos preterire. sed omni tempore spiritus sancti legibus pareamus: et cum audierimus. Erat lux uera non ulterius inquirendo: quod non est: persistamus. </div>
            <div type="sub" n="17">Nam si genitus esset ut homo necessario differentiam aliquam esse inter genitorem genitumque oportuisset. Cum uero ineffabili ratione et ut deum decet genitus sit merito: et ante et post (que particule temporis indicia sunt) in eum cadere nequeunt. Nam filius seculorum omnium est conditor. </div>
         </div>
         <div type="sec" n="2">
            <div type="sub" n="1">ergo non pater inquit est: sed frater. Que nam hec necessitas? </div>
            <div type="sub" n="2">si patrem filiumque aliunde ortos diceremus id sane sequeretur. Sin hanc negamus impietatem: et patrem quidem sine principio esse: neque ex alio genitum. filium autem sine principio. genitum tamen ex patre et sentiamus et profiteamur. quid nos tam impiam cogit inducere necessitatem? </div>
            <div type="sub" n="3">Nihil profecto splendor est. splendor autem cum natura simul cuius est splendor intelligitur. Preterea Paulus filium splendorem appellauit: ut nullam suspicareris patris et filii differentiam. </div>
            <div type="sub" n="4">Quod autem a superiori exemplo sequitur: absurde a stultis motam obiectionem tollit. Non enim ex splendoris inquit appellatione propria ipsum priuati persona existimabis. hoc impium est et Sabellianorum Marcellianorumque insania. </div>
            <div type="sub" n="5">qua nos abiecta in propria esse persona filium dicimus. Idcirco cum splendorem ipsum appellasset: addidit figuram esse substantie eius: quo propriam eius personam ostenderet: et eius esse substantie cuius est figura. </div>
            <div type="sub" n="6">Non enim satis est uno ut iam dixi uerbo: dei doctrinam hominibus ostendere. sed multa ex singulis collecta: que huic accomodentur materie eligamus. </div>
            <div type="sub" n="7">sic poterimus de diuina gloria digne loqui. digne autem dico quantum in nostris uiribus est. Quod siquis dei respectu digne se uerba facturum arbitraretur: contenderetque ita se deum intelligere: ut ipse seipsum nouit: is maxime deum ignorat. </div>
            <div type="sub" n="8">Cum igitur hec aperte uideamus dilectissimi: summo nobis studio insistendum est in iis que nobis uerbi ministri: et qui certo id conspicati sunt tradiderunt: et nihil ulterius contendamus. </div>
            <div type="sub" n="9">Duo namque mala et quidem grauia: hoc morbo laborantes circumueniunt. Primum quod deum in iis frustra inquirendo laborant miseri fiunt: cum ea inuenire nequeant. Alterum quod deum irritant: cum constitutos ab ipso terminos excedere conentur. </div>
            <div type="sub" n="10">quod quantopere deum ad iram prouocet (cum plane omnibus constet) in presentia omittamus: et eorum contempta dementia: quo perpetuo nos corroboret eius sermones formidemus. Quoniam inquit. Ad quem aspiciam nisi ad humilem et quietum et metuentem sermones meos. </div>
            <div type="sub" n="11">Hac igitur perniciosa inquirendi cura abiecta: nostra conteramus corda: peccata deploremus: ut a christo nobis preceptum est: et eorum gratia que perperam et inique egimus conpungamur: et summa cum diligentia quidquid superiori tempore ausi sumus: quidquid maligne commisimus: animo repetamus atque abiciamus. </div>
            <div type="sub" n="12">Ad quod multas nobis deus uias aperuit. Primum enim Errata tua in deum confiteare: ut iustificeris. Et iterum. Dixi pronunciabo aduersum me iniquitatem meam domino: et tu remisisti impietatem cordis mei. </div>
            <div type="sub" n="13">Neque enim parum nobis confert ad magnitudinem peccatorum imminuendam: frequens eorum memoria et accusatio. Est et alia operosior: ut nemini qui nos offenderit succenseamus. sed iniurias omnes: magno et generoso animo obliuioni mandemus. </div>
            <div type="sub" n="14">Vis et terciam. Audi Danielem. Peccata tua elemosinis redime: et iniquitates tuas misericordiis pauperum. Accedit et alia. Iugis scilicet oratio et in deprecationibus ad deum cum puritate perseuerantia: </div>
            <div type="sub" n="15">que non paruam nobis affert consolationem: et a peccatis nos abluit. Ieiunium ad hec cum proximi caritate: maiorem immodum diuinam in nos iram extinguit. </div>
            <div type="sub" n="16">ignem nanque ardentem extinguit aqua: et elemosinis purgantur peccata. Decursis igitur iis uiis omnibus et repetitis: iisdem assidue perseueremus. hoc pacto non modo preterita abluemus peccata. sed imposterum maximum consequemur emolimentum. </div>
            <div type="sub" n="17">Quippe qui nullam dabimus diabolo occasionem: ut nos in uite desidiam: uel in exicialem aliquem affectum pelliceat. Preterea neque insanas disputationes: neque noxias inducet controuersias: ut ei moris est: cum ociosos nos et oscitantes: nullamque quomodo ad uirtutis uiam dirigamur sollicitudinem habere conspicatur. </div>
            <div type="sub" n="18">Hunc nos eius insidiis aditum obstruamus: uigilemus: sobrii simus: ut in hac breui uita paruo labore: perpetua in externo illo seculo bona nobis comparemus. gratia et benignitate domini nostri Ihesu christi per quem et cum quo patri simul et spiritui sancto gloria in secula Amen. </div>
         </div>
      </div>
      <div type="hom" n="8">
         <div type="title" n="title">Omelia VIII (vii) </div>
         <div type="sec" n="1">
            <div type="sub" n="1">Erat lux uera que illuminat omnem hominem uenientem in hunc mundum. Nihil prohibet quin hodierna die eadem uerba repetamus. cum hesterna propter opinionum expositionem: omnia complecti non potuerimus. </div>
            <div type="sub" n="2">Vbi sunt ii qui ipsum uerum deum negant? Ecce hic lux uera appellatur. Alibi ipsa ueritas et uita sed cum in eum locum uenerimus: apertius explicabimus. </div>
            <div type="sub" n="3">in presentia autem necessarium est id caritati uestre exponere. si illuminat omnem hominem uenientem in hunc mundum. Quo nam pacto tot homines sine lumine permanent? Neque enim omnes christum cognoscunt. </div>
            <div type="sub" n="4">Quomodo ergo illuminat omnem hominem? Illuminat profecto: quantum in ipso est. Siqui autem sponte sua mentis oculis conniuentibus: ad huius lucis radios aciem dirigere noluerint: non ex luminis natura: in tenebris perstiterunt. sed malicia sua qui sponte tanto se dono indignos reddiderunt. </div>
            <div type="sub" n="5">Nam si gratia in omnes diffusa est: non iudeum: non grecum: non barbarum: non scitam: non liberum: non seruum: non uirum: non mulierem: non senem: non iuuenem effugit: aut dedignatur. omnibus eadem est: omnibus se facile exhibet: omnes pari honore aduocat. </div>
            <div type="sub" n="6">Qui autem eius munere frui negligunt: hanc suam cecitatem equo librent examine. Cum enim omnibus aditus pateat: et a nemine prohibeatur: perditi quidem et nequam homines: propria dumtaxat malicia ingredi recusant. </div>
            <div type="sub" n="7">In mundo erat sed non tanquam mundo equalis. Idcirco addidit. Et mundus per ipsum factus est. Quibus uerbis iterum te ad eternam unigeniti reducit essentiam. </div>
            <div type="sub" n="8">Qui enim audit hunc mundum esse eius opus: nisi penitus insaniat: nisi inimicus glorie dei atque hostis sit: omnino uelit: nolit ante opera sua: eorum conditorem fuisse confiteatur necesse est. </div>
            <div type="sub" n="9">Quo circa magis magisque indies admiratus sum: Pauli samosatensis insaniam: quo uultu tam manifeste audeat repugnare ueritati: seque ipsum sponte sua in errorem precipitem dare. Non enim ignoratione sed consulto errauit: non secus ac iudei. </div>
            <div type="sub" n="10">Nam quemadmodum hi hominum gratia: fidei firmitudinem prodiderunt: et christum unigenitum et dei filium intelligentes: principum tamen gratia fateri noluerunt: ne e sinagoga eicerentur. ita et illum ut mulieri cuidam rem gratam faceret: salutem suam inquiunt contempsisse. </div>
            <div type="sub" n="11">Graue profecto et molestum quiddam est inanis glorie uis: que facile etiam sapientum oculos possit perstringere: nisi temperetur. et si ambitio hoc potest: longe magis hic qui ea uiolentior est affectus. </div>
            <div type="sub" n="12">Idcirco ad iudeos christus. Quomodo inquit potestis credere qui gloriam ab inuicem accipitis: et gloriam que a solo deo est non queritis? Et mundus eum non cognouit. Hoc loco mundum peccantium multitudinem: et terrenis rebus deditam: stultumque et abiectum et omnibus obnoxium perturbationibus uulgus appellat. </div>
            <div type="sub" n="13">Nam dei amici et uenerabiles illi uiri: etiam ante christi incarnationem: ipsum cognouerunt. et quod patriarcha eius preuidisset aduentum: ipse christus nominatim testatur. Abraam pater uester exultauit ut uideret diem meum: uidit et gauisus est. Et quod Dauid: iudeos arguens inquit. Quomodo Dauid in spiritu dominum ipsum uocat dicens? Dixit dominus domino meo sede a dextris meis. </div>
            <div type="sub" n="14">Et frequenter in eos inuectus Moysi meminit: et quod reliqui prophete eandem habuissent cognitionem: apostolus Petrus omnes prophetas a Samuele cognouisse eum et eius aduentum multo ante tempore predixisse his uerbis attestatur. Et omnes prophete a Samuele et deinceps: qui locuti sunt: anunciauerunt dies istos. </div>
            <div type="sub" n="15">Iacob autem et patri quemadmodum auo et apparuit deus: et locutus est multa et magna eis se daturum bona pollicitus: que quidem re executus est. </div>
            <div type="sub" n="16">Ad hec obiecerit quispiam. Quo igitur pacto multi prophete cupierunt uidere que uidetis: et non uiderunt: et audire que auditis: et non audierunt? Nunquid non fuerunt eius cognitionis participes? </div>
            <div type="sub" n="17">Fuerunt sane. Quod hac eadem ex particula ex qua nonnulli ea cognitione priuatos fuisse prophetas arbitrati sunt manifestum facere contentabimus. Multi inquit cupierunt uidere que uos uidetis. </div>
            <div type="sub" n="18">nouerunt ergo ipsum ad nos uenturum: et que fecit facturum. Nisi enim nouissent nullo pacto uidendi flagrassent desiderio. </div>
            <div type="sub" n="19">nemo enim quod ignorat cupere potest. Nouerunt igitur ipsum dei filium ad humanum genus descensurum. sed que nam sunt que neque uiderunt neque audierunt ea que nunc uos et uidetis et auditis? </div>
            <div type="sub" n="20">siquidem et uocem eius illi audierunt et ipsum uiderunt. non tamen in carne: neque cum hominibus conuersantem: neque nobiscum tam familiariter libereque loquentem. </div>
            <div type="sub" n="21">Quod significauit cum non simpliciter dixit cupierunt uidere me. sed que uos uidetis: neque audire me. sed que uos auditis. </div>
            <div type="sub" n="22">Itaque licet non ipsius aduentum in carne conspicati sunt. uiderunt tamen ipsum futurum: quem cupiebant: et in quem credebant. </div>
            <div type="sub" n="23">Ceterum cum nos gentiles accusant: et his uerbis percontantur. Quid superiori illo tempore: cum nondum humanum genus aspiceret: faciebat christus? Quid tandem finem ipsum expectauit: ut nostre saluti consuleret cum tamdiu nos neglexerit? </div>
            <div type="sub" n="24">Respondebimus: quod ante id tempus in mundo erat: et opera sua summa curabat prouidentia: neque uenerabilibus illis et sanctis uiris ignorabatur. </div>
            <div type="sub" n="25">Si uero quod non omnes eum tunc temporis. sed boni tantum et uirtute prediti et sanctimonia cognouerint. idcirco incognitum dixeris. hac etiam ratione nunc incognitum dixerimus: cum non ab omnibus cognoscatur. </div>
            <div type="sub" n="26">Sed quemadmodum in presentia: nemo eorum gratia qui deum ignorant cognoscentibus non crederet. ita neque de superioribus illis temporibus dubitandum est. Multis enim et ut rectius dicam claris illis et prestantibus uiris cognitus est. </div>
         </div>
         <div type="sec" n="2">
            <div type="sub" n="1">Quod siquis percontaretur. quamobrem non omnes ei tunc crediderunt neque seruierunt. sed iusti dumtaxat. eum rursus interrogabo. quid hoc etiam tempore non omnes eum cognoscunt? </div>
            <div type="sub" n="2">Et quid de christo loquimur. cur ipsius patris non omnes neque nunc neque antiquitus habuerunt cognitionem? </div>
            <div type="sub" n="3">Verum alii omnia sponte sua ferri aiunt. alii demonibus uniuersi orbis prouidentiam permittunt. Sunt qui alium preter hunc deum effingant. nonnulli oppositam potestatem deum impie asseuerant: et leges eius mali cuiusdam demonis arbitrantur. </div>
            <div type="sub" n="4">Quid ergo hac nos causa deum esse negabimus quoniam nonnulli ipsum negant? et malum ipsum esse profitebimur. quoniam malum impie autumant? Mitte queso stulticiam: et ultima te insania liberum redde. Nam si stultorum iudicio ad nostras mentes doctrina informandas duceremur: nihil esset reliqui: quin eadem similiter comprehenderemur insania. </div>
            <div type="sub" n="5">Nemo solem dixerit oculis noxium: eo quod nonnulli uisu sunt hebetiori. sed quam accomodatissimum et ex acute intuentibus eius utilitas iudicatur. Neque mel quisquam amarum gustu iudicauerit: quoniam tale egrotantibus uideatur. Deum autem ex infirmorum et ignorantium iudicio: uel non esse: uel malum esse: uel aliquando rebus humanis prouidere: aliquando eas negligere opinari: </div>
            <div type="sub" n="6">non sani hominis: uel insani potius: et ultimo furore perciti: merito dixerimus. Et mundus eum non cognouit inquit. sed ii quibus mundus dignus non erat: eum cognouerunt </div>
            <div type="sub" n="7">et causam ignorationis inseruit. Non enim simpliciter inquit Nemo eum cognouit. sed mundus eum non cognouit. hoc est qui tantum mundo inherent: qui mundo innituntur: qui terrena dumtaxat sapiunt. </div>
            <div type="sub" n="8">sic etiam christus eos appellare consueuit. Pater sancte inquit. et mundus te non cognouit. Neque filium tantum. sed et patrem mundus ignorauit: quemadmodum diximus. Nihil etenim adeo mentem perturbat: quam secularibus his rebus inherere. </div>
            <div type="sub" n="9">Cum igitur hec nobis luce clarius pateant huius mundi illecebras carnaliaque et terrena totis uiribus abiciamus. Neque enim in parua re et nullius momenti. sed in maximo bonorum detrimentum accipimus. </div>
            <div type="sub" n="10">siquidem nullo pacto fieri potest: ut qui omnia ad presentis uite uoluptatem refert: is celestibus bonis fruatur. Sed necessarium est qui terrenis rebus inhiat: a celestibus decidat. Non potestis inquit deo seruire et mamone. Vnum teneamus alterum odio habeamus oportet. </div>
            <div type="sub" n="11">Hoc quoque ipsa rerum clamat experientia. Quippe qui pecuniarum derident cupiditatem: ii maxime sunt qui dei flagrant desiderio. ut contra qui illas precipue admirantur: ii maxime sunt qui in deum amorem habent remissiorem. </div>
            <div type="sub" n="12">Animus enim qui pecuniarum cupiditate distrahitur: non facile ab his abstinet: que deum ad iram prouocant: utpote qui alterius seruus sit domini: omnia ipsi contra diuinas leges precipientis. </div>
            <div type="sub" n="13">Sobrii igitur sitis aliquando: et excitemini: et cui nostrum debeamus seruitium intelligamus. eiusque dumtaxat regnum desideremus: clamemus: preterita defleamus tempora: quibus mamone seruiuimus cuius graui et intollerabili iugo abiecto: christi iugum et leue et facile subeamus. Nihil enim eorum que mamona: nobis christus precipit. </div>
            <div type="sub" n="14">siquidem illud omnium inimicicias: hic contra: omnium amorem: omnibus salutem dicere. Illud nos luto et terre effigens (neque enim aliud aurum est) ne noctu quidem uel minimum respirare nos sinit. hic nos inani et superuacanea cura liberat: iubetque ut in celo thesauros sine cuiusquam iniuria propria iusticia recondamus. </div>
            <div type="sub" n="15">Illud post innumeros sudores atque miserias: neque nobis adesse neque auxilium in necessitatibus prestare potest: quamuis multa et grauia perpessi simus: ut eius legibus pareamus. immo uehementiore afficit supplitio. hic et si nobis amaritudinis calicem promittat: nunquam tamen nos sine mercede dimittit. sed incredibili liberalitate nos donat. </div>
            <div type="sub" n="16">Nonne summe profecto dementie est tam leue tam gratum imperium et tantis redundans bonis (ut ingrato et fedissimo seruias tyranno) contempnere? </div>
            <div type="sub" n="17">cum nihil neque in hac neque in eterna illa uita iis qui ipsi parent et seruiunt afferre possit utilitatis? Neque id solum graue est et molestum quod nullum laborum premium reddat. uerum quod innumeris sibi obsequentes: ut iam diximus malis: accumulat </div>
            <div type="sub" n="18">plurimi enim ex iis qui illic cruciantur eo quod pecuniis seruierunt: earumque cupiditate indigentibus nihil erogarunt penas luunt. </div>
            <div type="sub" n="19">Quod ne nobis accidat: dispergamus: demus pauperibus: et noxiis huius uite curis: sollicitudinibus: et eo quod illic nobis impendet supplitio animum liberemus: et pro terrenis pecuniis: iusticiam celo recondamus: perpetuos colligamus thesauros: qui una in celum nobiscum euadere et prosilire: et nobis periclitantibus presto adesse: et iudicem conciliare possint </div>
            <div type="sub" n="20">quem si nobis propitium ut optamus et in hac uita: et in die illa habuerimus. fidenter his bonis fruemur: que in celis diligentibus se preparauit: que utinam omnes consequamur. gratia et benignitate domini nostri Ihesu christi cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="9">
         <div type="title" n="title">Omelia IX (viii) </div>
         <div type="sec" n="1">
            <div type="sub" n="1">In propria uenit: et sui eum non receperunt. Si priorum meministis sermonum fratres dilectissimi fidentius iam que sequuntur super eis: magno cum emolimento edificabimus. sic enim et uos melius edoceri poteritis: et nobis non multo opus erit labore: cum ex discendi cupiditate acutius inspiciendi uia pateat. </div>
            <div type="sub" n="2">Qui enim id quod accepit amittit: semper indigeat: oportet: nec ullo unquam tempore quicquam consequetur. Qui uero accepta custodit: et iis indies aliquid superaddit: ex discipulo quamprimum magister proculdubio euadet: non modo sibi sed omnibus utilis. </div>
            <div type="sub" n="3">Huiusmodi ego hanc omnem concionem futuram expecto. hoc ex incredibili uestro audiendi desiderio et mira attentione: coniectatus. Agite ergo tanquam sub certa et tuta custodia in animis uestris christi thesaurum deponamus: et que nobis hodie proposita sunt: ea quantum nobis spiritus sancti gratia suppeditabit explicemus. </div>
            <div type="sub" n="4">Dixerat euangelista. Et mundus eum non cognouit. quod de superioribus illis temporibus locutus est. non immerito iam ad predicationis tempora descendit: aitque. In propria uenit et sui eum non receperunt. Suos hoc in loco: iudeos appellat: tanquam populum potentem: et sub quo omnes ferme homines comprehenderentur. </div>
            <div type="sub" n="5">Et quemadmodum superius multitudinis amentiam admiratus: et de communi natura erubescens inquit: quod mundus per ipsum factus est. nec tamen conditorem suum cognouit. ita in hoc iterum loco iudeorum multitudinis egreferens perfidiam: in grauiorem prorumpit accusationem. Inquit enim. Et sui eum non receperunt: cum ad eos uenisset. </div>
            <div type="sub" n="6">Nec Iohannes solum. sed prophete quoque et deinceps Paulus: hoc idem conquesti sunt: </div>
            <div type="sub" n="7">et quod prophete ex persona christi clamauerunt. Populus quem non cognoui seruiuit mihi: in auditu auris obediuit mihi. Filii alieni mentiti sunt mihi. filii alieni inueterati sunt et claudicauerunt a semitis suis. </div>
            <div type="sub" n="8">Et iterum. Quibus non est narratum de eo uidebunt. et qui non audierunt contemplati sunt. Et inuentus sum non querentibus me: palam apparui iis: qui me non interrogabant. </div>
            <div type="sub" n="9">Paulus autem ad Romanos. Quid ergo inquit? quod querebat israhel hoc non est consecutus. electio autem consecuta est. </div>
            <div type="sub" n="10">Et iterum Quid ergo dicemus: quod gentes que non sectabantur iusticiam apprehenderunt iusticiam? iusticiam autem que ex fide est. israhel uero sectans legem iusticie. in legem iusticie non peruenit. </div>
            <div type="sub" n="11">Et sane plurima admiratione dignum est: quo pacto: qui in prophetarum libris educati. Moisen et reliquos deinceps prophetas singulis diebus plurima de christi aduentu locutos audierant. preterea christum signa et miracula quottidie facientem: et secum dumtaxat uersatum uiderant: neque sinentem adhuc discipulos ut in gentes dispergerentur: </div>
            <div type="sub" n="12">et in samaritanorum ciuitatem ingrederentur neque ipsum eas ingressum. sed ubique asserentem missum se ad oues que perierant de domo israhel. tamen cum signa uiderent: prophetas frequenter audirent: quottidie ab ipso admonerentur: tam surdi penitus et ceci perstiterunt. ut nihil eos ad christi fidem posset adducere. </div>
            <div type="sub" n="13">gentiles autem nihil eiuscemodi uiderant: nullos de deo sermones: ne in somnis quidem acceperant. sed insanientium fabulis uersati. Hec enim gentilium philosophia est. hoc poete et deliramenta euoluentes: lignis et lapidibus affixi incubuerant: neque doctrine neque uite gratia: quicquam utile bonumue conspicabantur. Eorum namque uita quam doctrina immundior erat et scelestior. </div>
            <div type="sub" n="14">Et quid ita non esset. cum uiderent deos suos in omnibus flagitiis sceleribusque delectari: et uerbis quidem obscenis: rebus autem obscenioribus coli: quibus et festum diem et cultum ipsis exhibere se arbitrabantur. Preterea nephandis etiam puerorum cedibus uenerari. mirum si in iis illos imitabantur. </div>
            <div type="sub" n="15">Hi tamen cum in imum malicie pelagus demersi essent: repente tanquam machina quadam ad superna impulsi ab ipso celo: clari apparuerunt. Quonam pacto hoc factum est? </div>
            <div type="sub" n="16">audi Paulum. Etenim beatus ille est qui hec diligenter inquirit neque cessat quousque eorum causas inuenerit et in omnes diffuderit. Que igitur est causa? et quamobrem iudei tam obstinate induruerunt? </div>
            <div type="sub" n="17">Audi inquam illum cui ministerium hoc creditum est: et qui hec aperit. hanc multitudinis soluens dubitationem. Ignorantes inquit iusticiam dei: et querentes propriam iusticiam statuere: iusticie dei non sunt subiecti. </div>
            <div type="sub" n="18">propterea ita induruerunt. Et iterum hoc idem aliter interpretatus ait. Quid ergo quod gentes que non sectabantur iusticiam: apprehenderunt iusticiam. iusticiam autem que est ex fide: israhel uero sectando legem iusticie: in legem iusticie non peruenit. Dic quare.Quia non ex fide. offenderunt enim in lapidem offensionis. </div>
            <div type="sub" n="19">hoc est diffidentia eis horum malorum fuit causa: quam stulticia peperit. Cum enim antiquitus: quam gentiles: et legem: et dei cognitionem: et alia que Paulus commemorat amplius et perfectius iudei habuissent. </div>
            <div type="sub" n="20">inde post christi aduentum eodem honore et hos illosque ex fide uocatos uiderent. nihiloque circuncisionis gratia post fidem se gentibus superiores. stulticia sua in inuidiam exarserunt. et ineffabilem immensamque domini non tulerunt benignitatem. quod nulla alia causa quam ex superbia et prauitate sua eis accidit. </div>
         </div>
         <div type="sec" n="2">
            <div type="sub" n="1">Quid enim omnium stultissimi ob humanitatem clementiamque in alios collatam offendimini? Nunquid uestra bona aliorum communicatione minuebantur? </div>
            <div type="sub" n="2">Sed ceca profecto malicia est: que nihil oportunum nihil utile intelligere potest. sed quamprimum omnium obliuiscitur. Offensi itaque quod socios eiusdem habituri essent familiaritatis: contra se ensem strinxerunt: et longe a se diuinam abiecerunt benignitatem. Nec immerito. </div>
            <div type="sub" n="3">Amice enim inquit non tibi facio iniuriam. Volo etiam et huic nouissimo dare sicut et tibi. Immo neque digni sunt ii quibus ita respondeatur. Ille enim et si egreferebat narrare tamen poterat tocius diei labores erumnas: estus: sudores. </div>
            <div type="sub" n="4">hi autem quid afferre potuissent: nisi desidiam: luxuriam: iniuriam: uicia: que semper omnes prophete suis prosecuti sunt accusationibus: quibus non minus quam gentes deum offenderunt? </div>
            <div type="sub" n="5">Quod Paulus his uerbis significauit. Non enim est distinctio iudei et greci omnes enim peccauerunt et egent gloria dei: iustificati gratis per gratiam ipsius. </div>
            <div type="sub" n="6">In qua epistola et utiliter admodum et scite disputat. Ceterum superius grauiori eos supplitio dignos ostendit. Quicumque enim in lege peccauerunt per legem iudicabuntur. Hoc est grauius. quippe qui cum natura etiam legem habent: que eos accusat: </div>
            <div type="sub" n="7">neque hac tantum causa. sed quod fuerunt apud gentes autores: ut deo malediceretur. Nomen meum inquit per uos blasphematur inter gentes. </div>
            <div type="sub" n="8">Cum igitur hoc maxime eos offenderet. etenim ex circumcisione credentibus nouum et admirabile uidebatur. idcirco Petrum accusabant cum ad ipsos a cesarea rediret quod ad homines habentes preputium diuertisset: et cum his comedisset. </div>
            <div type="sub" n="9">Qui cum dei intellexissent dispensationem rursusque admirabantur quomodo inter gentes donum spiritus sancti diffusum esset: et stupore quodam: nunquam tam inopinatam rem se expectasse significabant. </div>
            <div type="sub" n="10">hoc cum intelligeret Paulus maxime eos tangere: in eo immoratur: ut eorum tam inflatam contundat superbiam. </div>
            <div type="sub" n="11">Et quonam pacto hoc faciat uide. Cum de gentibus disputauerit ostenderitque nullam eos habere excusationem: ne quod salutis spem. et accurate eorum peruersam doctrinam: et immundam uitam accusauerit: </div>
            <div type="sub" n="12">ad iudeos sermonem uertit inde a propheta omnibus collectis quibus ille asserit scelestos quosdam et dolosos et subdolos et quasi omnes simul inutiles factos: et neminem deum requirere et declinasse omnes: </div>
            <div type="sub" n="13">et alia huiusmodi addidit. Scimus autem quoniam quecumque lex loquitur: iis qui in lege sunt loquitur: ut omne os obstruatur: et subditus fiat omnis mundus deo. Omnes enim peccauerunt et egent gloria dei. </div>
            <div type="sub" n="14">Quid te effers iudee? Quid superbis? etenim os tuum obstrusum est et tua periit audacia: et cum omni mundo etiam tu factus es subditus: nec secus ac ceteri omnes: ut gratis iustificeris indiges. </div>
            <div type="sub" n="15">Oportebat si benignus eras et rectus: et debitam habebas in deo fiduciam. non hoc pacto iis qui consecuturi erant et misericordiam et salutem pro humanitate inuidere. </div>
            <div type="sub" n="16">Maxime enim prauitatis est: ut aliorum comoda iniquo animo quis ferat. precipue si nullo suo detrimento id fiat. Nam si aliorum salus tuis comodis officeret. esset fortasse dolori tuo indulgendum. quamquam neque hoc sapientem deceat. </div>
            <div type="sub" n="17">Quod si neque proximi damno aliquid tibi lucri: neque felicitate detrimenti prouenit. quamobrem torqueris siquis gratis salutem assequitur? </div>
            <div type="sub" n="18">Oportebat sane ut dixi si bonis: si probatis esses moribus: que gratis gentibus salus elargita sit eam minime iniquo animo ferre. </div>
            <div type="sub" n="19">Cum autem domino eiusdem sis reus criminis eumque offenderis: alienis comodis doles: et superbis: tanquam tibi soli sit obnoxius cui gratiam largiatur. hoc profecto non inuidie tantum. sed ultime demencie est. et quantumuis grauissimis dignum suppliciis. Superbiam namque malorum omnium in te plantasti radicem. </div>
            <div type="sub" n="20">Idcirco sapiens. principium eam peccati hoc est radicem fontemque et matrem appellauit. per hanc primus homo: a beata illa paradisi sede deiectus est. per hanc qui eum decepit diabolus: a tante dignitatis fastigio decidit. </div>
            <div type="sub" n="21">Quare cum uersutus ipse atque scelestus huius peccati naturam uimque intelligat: quod ex ipso etiam celo possit creaturam deicere. hanc uiam aggressus est. Cum Adam e tanta gloria deturbauit. quippe cum deo similem eum futurum polliceretur: superbia extulit: et ad ima precipitem deuoluit. </div>
            <div type="sub" n="22">Nihil enim tam alienum a diuino amore hominem reddit. Nihil tam facile in gehennam intrudit: quam superbie insania: sub qua omnis nostra uita immunda est: quamuis pudicicia: uirginitate: ieiunio: orationibus: elemosina: quamuis omni denique uirtute prestemus. </div>
            <div type="sub" n="23">Immundus inquit apud deum omnis superbus. Coherceamus ergo hanc animi elationem: hunc fastum penitus tollamus si mundi esse. et eo quod diabolo paratum est supplitio uolumus liberari. </div>
            <div type="sub" n="24">Superbus enim eodem quo diabolus cruciatu damnatur. Audi Paulum non neophitum: ne in superbia elatus in iudicium incidat et in laqueum diaboli. quod in iudicium? quem in laqueum? In ipsam damnationem: et in ipsum supplitium. </div>
            <div type="sub" n="25">Quonam igitur pacto hoc euitare discrimen poteris? si tecum eius naturam: multitudinem scelerum: tormentorum magnitudinem: et eorum que in hac uita pulchra uidentur fluxum imbecillitatemque: nihil a feno differentem: et uernis floribus languidiorem reputabis. </div>
            <div type="sub" n="26">Si he frequenter animo insederint cogitationes: et eorum: qui recte uixerint meminerimus: nullo nos conatu: nullis uiribus diabolus inflare poterit: neque occasionem ullam aut ausam qua nos oppugnet inuenerit. </div>
            <div type="sub" n="27">Bonus autem et mitissimus humilium deus: ipse et uobis et nobis cor contritum prebeat et humiliatum. sic enim et hec et alia bona opera de nobis extare poterunt ad gloriam domini nostri Ihesu christi cum quo patri gloria et spiritui sancto in secula. </div>
         </div>
      </div>
      <div type="hom" n="10">
         <div type="title" n="title">Omelia X (ix) </div>
         <div type="sec" n="1">
            <div type="sub" n="1">In propria uenit et sui eum non receperunt. Clementissimus et benignissimus deus dilectissimi: omnia et facit et molitur: ut nos ad sectandas uirtutes illuminet: et unumquemque bonum esse uult: neminem tamen cogit. Suadet autem ut recte faciamus quicumque ipsi assentiuntur et allicit et trahit. </div>
            <div type="sub" n="2">Propterea cum ueniret in mundum alii eum receperunt: alii neglexerunt. Nullum enim seruorum deus uult inuitum: nullum coactum. sed eos tantum qui sponte sua ipsum optant: ipsum amplectuntur: et gratiam se ei seruitutis habere intelligunt. </div>
            <div type="sub" n="3">Homines enim utpote quibus necessario seruorum opera et seruicio opus est: improbos et dicto non audientes seruos: possessionis iure cohercent. </div>
            <div type="sub" n="4">Deus autem cum sibiipsi sufficiat et nullius indigeat: nostre dumtaxat salutis gratia: omnia operatur: nosque ipsos nostri arbitrii et iuris esse libere permittit. Idcirco cogit neminem: ad nostram tantummodo spectat utilitatem. </div>
            <div type="sub" n="5">Quod si nolentes ad seruiendum traheret: non secus eis deberet: ac si nullum prestitissent seruicium. Qua nam igitur causa dicet quispiam: qui ipsi parere nolunt supplitio afficit? Quid minatur gehennam iis qui precepta transgrediuntur? </div>
            <div type="sub" n="6">Quoniam maiorem immodum eorum qui hortatu et suasionibus suis non adducuntur curam habet: et cum bonus benignusque sit: nec resilientes missos facit: neque fugientes negligit? </div>
            <div type="sub" n="7">Quamobrem cum priorem hoc est beneficii uiam contempnamus: nullisque aut suasionibus aut premiis audire uelimus. alteram pene scilicet et supplicii aggreditur amarissimam quidem: maxime tamen necessariam: priore enim contempta: necessario secunda agendum est. </div>
            <div type="sub" n="8">Nam et legumlatores multis et grauibus contra errantes supplitiis: animaduertunt. non tamen eos propterea aspernamur. sed longe magis sanctionum illarum gratia ueneramur: qui nulla nostra re indigentes: </div>
            <div type="sub" n="9">uel potius nescii qui futuri sint: qui ex ipsorum legibus fructum sint percepturi. tamen uite nostre curam habuerunt: eosque qui honeste et probe uiuunt laudibus: qui male et perperam supplitio prosequuntur: et a sceleribus arcent: ac si humanam offendant societatem. </div>
            <div type="sub" n="10">Quod si hos et diligimus et admiramur nonne longe magis deus ob immensam nostri curam amore nobis complectendus est? Etenim maxima et illorum et huius erga nos prouidentie differentia est. Ineffabiles profecto et que omnem excedunt cogitationem diuine bonitatis diuicie sunt. </div>
            <div type="sub" n="11">Considera queso. In propria uenit. non sue neccessitatis gratia. Sufficiens enim est ut dixi per se diuinitas. sed ad suorum utilitatem. neque tamen sui eum receperunt. neque eum tantum expulerunt. uerum etiam extra uineam eiectum occiderunt. </div>
            <div type="sub" n="12">Non tamen dei benignitas eos a penitentia exclusit. sed tam benignum tam facilem se eis exhibuit: ut modo uelint post tantam iniquitatem omnia abluere et delere peccata per fidem: possint: et tanquam nihil unquam sceleris commisissent amicis adnumerari. </div>
            <div type="sub" n="13">Quod autem non falso neque inanis spei gratia hec loquamur: ex apostolo Paulo planissime constat. qui cum christum post eius mortem persecutus esset: et eius testem Stephanum multitudinis manibus tradidisset. </div>
            <div type="sub" n="14">cum primum penituit et errata sua cognouit: atque reprehendit: necnon ei quem tantopere prosecutus erat se subiecit et paruit: inter primarios et familiarissimos: in predicatorem et magistrum uniuersi orbis assumptus est. cum pauloante blasphemus fuerit: persecutor contumeliosus: ut ipse de dei salute benignitateque exultans nullo rubore testatur. </div>
            <div type="sub" n="15">sed litteris tanquam monumento cuidam que superiori tempore temere commiserat: mandauit. melius ratus pristinam uitam suam ab omnibus accusari: diuini muneris magnitudinem ostendendo: quam si ineffabilem dei benignitatem ueritus: errorem suum palam gentibus facere tacuisset. </div>
            <div type="sub" n="16">Propterea aliquotiens persecutiones: insidias: bella: que in ecclesiam molitus est meminit: et nunc quidem. Non sum dignus uocari apostolus inquit: eo quod persecutus sum ecclesiam dei. Nunc quod uenit Ihesus ut saluos faceret peccatores. quorum primus ego sum. </div>
            <div type="sub" n="17">Et iterum. Audistis meam conuersionem aliquando in iudaismo: quod maxime persecutus sum ecclesiam dei: et expugnabam illam. </div>
         </div>
         <div type="sec" n="2">
            <div type="sub" n="1">Tanquam enim uicem christo redderet patientie quam ipse in se habuerat: ita prompte et ingenue quantopere a principio christum oppugnauerit: et quo pacto hostis et inimicus sit salutem consecutus profitetur. ex quo bonam etiam spem desperantibus prebet. </div>
            <div type="sub" n="2">Nam propterea inquit se misericordiam a christo consecutum: ut et patientia et immense bonitatis eius diuitie in ipso primum ostenderentur: ad informandum eos qui credituri erant in illum in uitam eternam. </div>
            <div type="sub" n="3">Grauiora enim commissa erant quam que uenia digna essent: que quidem euangelista ostendens inquit. In propria uenit: et sui eum non receperunt. Vnde uenit qui omnia implet: qui ubique presens est? </div>
            <div type="sub" n="4">Quem locum aduentu suo uacuum reddidit: qui omnia manu comprehendit: omnia sustinet? Locum quidem nullum. Quomodo descensu suo ad nos id fecit. </div>
            <div type="sub" n="5">Quoniam et si in mundo erat: adesse tamen non uidebatur: cum adhuc non cognosceretur. Post autem seipsum ostendit: cum nostram carnem induere dignatus est: et hanc eius apparitionem et descensum aduentum appellat. </div>
            <div type="sub" n="6">Admiratione profecto dignum: ut discipulus in magistri sui contumeliis commemorandis non erubescat. sed aperte omnia litteris mandet. Etenim non parum ueritatis argumentum. </div>
            <div type="sub" n="7">Nam quem pudet: gratia accipientium non facientium contumeliam: pudere oporteret. At hic post tantam iniuriam magis etiam claruit: cum adeo hominibus contumeliosis consulerit. </div>
            <div type="sub" n="8">Illi autem iniqui et scelesti omni iudicio apparuerunt: cum tam beneficum: tam liberalem tanquam inimicum atque hostem expellerent. Neque in hoc tantum sibiipsis obfuerunt. sed quod non assecuti sunt: que essent si eum recepissent. </div>
            <div type="sub" n="9">Quotquot autem receperunt eum dedit eis potestatem filios dei fieri. Quid? non dicis nobis Iohannes eorum etiam supplicium: qui eum non receperunt. sed tantum quod sui erant: et in propria ueniens a suis minime receptus est? quod autem ex hoc eis supplicium maneat silentio preteriisti. </div>
            <div type="sub" n="10">Ita enim maiorem in modum eos perterrere et duriciem illam ingratitudinis mollire poteras. Quanam igitur gratia id subticuisti? Et quod nam maius supplicium esse posset: quam si in eorum ponatur arbitrio filios dei fieri: et nolint. sed sponte sua: tanta se nobilitate: tanto honore indignos efficiant? </div>
            <div type="sub" n="11">Verum enimuero non in hac dumtaxat uita cruciabantur: cum nihil acceperint. sed in ignem damnabuntur perpetuum: ut in sequentibus patebit. Hoc autem in loco: eum recipientium: immensa bona breui enarrat. Quotquot autem receperunt eum inquit: dedit eis potestatem filios dei fieri. </div>
            <div type="sub" n="12">Siue serui sint siue liberi: siue greci: siue barbari: siue scythe: siue sapientes: siue insipientes: siue uiri: siue mulieres: siue pueri: siue senes: siue nobiles: siue ignobiles: siue diuites: siue pauperes: siue principes: siue priuati: omnes inquit eodem dignati sunt honore. </div>
            <div type="sub" n="13">Fides enim et spiritus sancti gratia: mortalium omnium diuersitatem comprehendens: in unam redigit formam: et uno regio caractere imprimit. Quid hac humanitate par? </div>
            <div type="sub" n="14">Rex eodem quo nos luto formatus est. Serui eandem cum rege naturam communicant: et nonnunquam melioribus prediti sunt moribus. Non dignatur Rex in exercitum suum asscribere: qui seruili sunt conditione. </div>
            <div type="sub" n="15">Vnigenitus autem dei filius neque publicanos: neque magos: neque seruos: et his etiam despicatiores et pauperiores homines: nonnullos etiam manco distorto et sordido corpore in filios accipere non dedignatur. Tanta fidei uis: tanta gratie exuberantia: </div>
            <div type="sub" n="16">et quemadmodum ignis si metallorum terram attigerit: eam quamprimum aurum reddit: sic et longe magis pro luteis aureos eos baptisma facit quos abluerit: cum spiritus sanctus: tanquam ignis illa ipsa hora animos nostros ingrediatur: et terrena absumpta similitudine: celestem illam nouam et claram tanquam ex fornace fulgentem referat. </div>
            <div type="sub" n="17">Et cur non dixit fecit eos filios dei fieri. Vt ostenderet multa nobis opus esse diligentia: ut adoptionis nobis per baptisma impressam imaginem puram seruemus atque intactam. Preterea quod nemo hanc nobis potest auferre potestatem: nisi primum nobisipsis abstulerimus. </div>
            <div type="sub" n="18">si enim qui ab hominibus autoritatem aliquam accipiunt: tantum fere possunt quantum qui dederint. longe magis nos qui hunc a deo honorem assecuti sumus: si nihil hac indignum fecerimus potestate: omnium erimus potentissimi. cum qui hoc nos honore dignatur inter omnes maximus sit: et prestantissimus. </div>
            <div type="sub" n="19">Accedit ad hoc quod per eam particulam: gratiam non temere neque sine labore nostro in nos infundi significatur. sed cum ipsi uolumus: cum eam inquirimus. In nostra enim potestate est filios dei fieri. Quippe nisi primum ad eam accipiendam promptum animum exhibeamus: neque diuinum ad nos munus accedit: neque quicquam in nobis operatur. </div>
         </div>
         <div type="sec" n="3">
            <div type="sub" n="1">Vbique igitur non uiolentum: non coactum: sed uoluntarium penitus et liberum nobis ostendit arbitrium. quod in hoc loco significauit. In ipsis enim archanis et supernis bonis: dei quidem est dare gratiam hominis autem fidem adhibere. </div>
            <div type="sub" n="2">Preterea non parua opus est diligentia. Siquidem ad anime puritatem seruandam: non satis est baptizari dumtaxat et credere. sed si perpetuo ea frui mundicia et pulcritudine uolumus: dignam se uitam exhibere oportet. Talem se nobis deum exhibuit. </div>
            <div type="sub" n="3">Quod enim per misticam generationem omni priori crimine abluamur per baptisma: nobis largitus est. Quod autem in puritate mentis imposterum perstemus: neque ullis amplius sordibus uitam coinquinemus: nostre uirtutis est et diligentie. </div>
            <div type="sub" n="4">Idcirco et generationis modum meminit: et carnalium partium comparatione hanc significat excellentiam cum inquit. Qui non ex sanguinibus: neque ex uoluntate carnis: neque ex uoluntate uiri: sed ex deo nati sunt. </div>
            <div type="sub" n="5">Hoc autem fecit ut uilitate et humilitate prioris partus ex sanguinibus: et carnis uoluntate: et magnitudine prestantiaque alterius per gratiam cognita: magnum quiddam inde de eo et genitoris nostri beneficio sentiamus: neque paruam deinceps curam adhibeamus. </div>
            <div type="sub" n="6">uerum maiorem in modum nobis formidandum est: ne pulchra hac stola: segnitie postmodum et sceleribus nostris sordidata: e cubiculo thalamoque eiciamur: ut quinque ille uirgines fatue: et is qui nuptialem uestem non habebat </div>
            <div type="sub" n="7">siquidem ille ex conuiuis erat. exclusus tamen est. et quoniam inuitatus et tanto acceptus honore: dominum qui se inuitauerat contumelia affecit. Audi quam miseram quam luctuosam penam dederit. </div>
            <div type="sub" n="8">Cum enim ad tam splendidam et tam lautam mensam ueniret: non modo conuiuio prohibitus est: uerum et manibus ligatis et pedibus in tenebras mittitur exteriores: ubi et perpetuus fletus est et stridor dentium. </div>
            <div type="sub" n="9">Nolimus igitur nolimus inquam dilectissimi fidem nobis ad salutem satis esse existimare. Nam nisi uitam puram exhibuerimus: et hac celesti uocatione digna nos induerimus uestimenta: quibus ad nuptias admittamur: nihil nos eripiet quin eodem quo miser ille afficiamur supplitio. </div>
            <div type="sub" n="10">Etenim indignum est cum deus et rex uiles et abiectos et nullo honore dignos homines conuocare et a triuio ad mensam suam accersere non erubescat. nos tantam preferamus temeritatem: ut ne tanto quidem honore allecti: meliores efficiamur. sed post uocationem in eadem perseueremus malitia: adeoque in incredibilem uocantis insaniamus humanitatem. </div>
            <div type="sub" n="11">Non enim idcirco nos ad spiritalem hanc et uerendam misteriorum uocauit societatem: ut ueteri coinquinati malitia ingrediamur: sed ut omni abiecta turpitudine: non indignas regiis conuiuiis uestes induamur. </div>
            <div type="sub" n="12">Quod si uocantis gratia nolumus: nostri saltem nos uocatione illa dignos exhibeamus. Siquidem non ille nos: a tam admirabili conuiuarum cetu. sed nosipsos eicimus. </div>
            <div type="sub" n="13">Ille quod suum fuit summa parauit diligentia. nuptias fecit: mensam sterni iussit: seruos uocatum nos misit: uenientes benigne et maximo honore accipere dignatus est. nos autem ipsum: conuiuas: nuptias: sordidarum uestium contumelia. hoc est sceleribus nostris afficientes non iniuria eicimur. </div>
            <div type="sub" n="14">Hoc enim pacto et nuptias: et conuiuas honorat: cum temerarios et impudentes expellit. aliter reliquos inuitatos offenderet. Sed absit ut quispiam talem experiatur uocationem. </div>
            <div type="sub" n="15">Idcirco priusquam hec fierent mandata sunt litteris: ut earum minis perterriti: nostros compesceremus affectus: neque hanc ignominiam atque supplicium re ipsa. </div>
            <div type="sub" n="16">sed uerbotenus experiri sineremus. Candida igitur et pura stola induti: in uocationem illam proficiscamur. quam utinam omnes consequamur. Gratia et benignitate domini nostri Ihesu christi cum quo patri simul et spiritui sancto gloria in secula Amen. </div>
         </div>
      </div>
      <div type="hom" n="11">
         <div type="title" n="title">Omelia XI (x) </div>
         <div type="sec" n="1">
            <div type="sub" n="1">Et uerbum caro factum est et habitauit in nobis. Vnum uos in presentia antequam ad euangelica uerba ueniamus rogatos uolo. id ne contemnatis obsecro. </div>
            <div type="sub" n="2">Quippe cum nihil graue: nihil factu difficile petamus: neque accipienti mihi solum: utile. uerum exhibentibus uobis longe utilius. </div>
            <div type="sub" n="3">Quid igitur a uobis contendimus? Vt una dierum in ebdomade: uel saltem sabbato: cure uobis sit euangelicas legere lectiones: quas ante has contiones in manibus habere: domi frequenter repetere: earum diligenter sensum disquirere: quid clarum: quid obscurum in his sit: annotare uelitis: quid pugnare uideatur: cum non pugnet. </div>
            <div type="sub" n="4">ita omnibus penitus exanimatis: his uos contionibus quam attentissimos exhibeatis. Hoc pacto non parum utrisque nostrum emolimenti prouenerit. Siquidem uobis non multo opus erit labore: ut euangelii uim ostendamus. cum domi ipsam uobis sententiam quantum ad uerba iam familiarem reddideritis. </div>
            <div type="sub" n="5">uos autem et acutiores: et perspicatiores efficiemini: non ad audiendum: et doctrinam dumtaxat percipiendam. sed ad docendum alios. Nam multi in presentia hic audiunt: qui simul omnia euangelii uerba: et que super iis a nobis dicuntur: memorie mandare conantur. non tamen etiam si annum in hoc consumeremus admodum proficerent. </div>
            <div type="sub" n="6">Quamobrem quoniam intempestiue et in sola tantum ecclesia breui tempore meis uacant sermonibus. Quod si qui sunt qui negotia occupationesque et publicarum priuatarumque rerum curas causantur: primum in hoc non parum errant quod in tot rebus uersantur: et ita semper secularibus negotiis affixi sunt: ut ne minimum quidem in iis que maxime necessaria sunt studium impendant. </div>
            <div type="sub" n="7">Deinde friuolam et nullius momenti excusationem afferunt. cum accusari potius hac in parte: eorum cum amicis possent consuetudines: et more in theatris: et consessus: ut equorum certamina speculentur: in quibus sepenumero diem totum consumunt. non tamen in his alias causantur occupationes. </div>
            <div type="sub" n="8">Preterea rebus uilibus et abiectis diligens adhibere studium potestis. diuinis autem si quando uacandum est: adeo uobis inutilia et nullius momenti uidentur: ut ne minimam quidem curam in iis ponendam ducatis. </div>
            <div type="sub" n="9">Et quonam pacto qui ita sentiunt spirare: solem ue conspicare digni sunt? Est et alia his oscitantibus inepta excusatio: librorum uidelicet inopia. Et diuitibus quidem ad hoc respondere ridiculum est. </div>
            <div type="sub" n="10">Verum cum multos pauperes hac frequenter excusatione uti existimem: cum iis parumper iocari: atque ita eos percontari placet. Nunquid omnia artis sue habeant instrumenta? et si inopia in iis comparandis admodum impediantur? </div>
            <div type="sub" n="11">Nonne igitur absurdum est hic non causari paupertatem sed diligenter attendere: ne quid sibi ad artem suam necessarium deficiat. ubi autem tantam sint consecuturi utilitatem occupationes deflere et inopiam? </div>
            <div type="sub" n="12">Verum siquis tam pauper esset: ut nullo pacto libros sibi comparare queat: ei ex continua que hic habetur lectione: nihil ex diuinarum litterarum sententiis ignorare licet. Quod si impossibile uobis uidetur: non immerito uidetur. plerique enim paruam his sermonibus attentionem adhibent. sed uix paucis auditis: quamprimum domum reuertuntur. </div>
            <div type="sub" n="13">Si qui remanserint nihilo attentiores sunt. corpore solo adsunt. Sed ne amplius querimoniis uos tedio afficiam: et tempus frustra conteratur. Agite euangelium aggrediamur. Tempus enim iam propositis uerbis nostram accomodare orationem. </div>
            <div type="sub" n="14">Sed excitemini queso ne quid uos pretereat. Et uerbum caro factum est: et habitauit in nobis. Cum dixisset ex deo et filios dei factos qui eum receperunt: tanti honoris causam adiecit: quod uerbum caro factum est. et serui formam dominus accepit. </div>
            <div type="sub" n="15">Factus est enim filius hominis: dilectissimus dei filius: ut filios hominum filios dei faceret. Supernum namque cum humili copulatum est. illud quidem nullo in propriam gloriam detrimento affectum. hoc autem ex multa elatum humilitate. quod certe in christo factum est. </div>
            <div type="sub" n="16">suam nanque naturam descensu suo nihilo inferiorem reddidit. nos autem cum in ignominia ante et in tenebris essemus: ad supernam erexit gloriam. Non aliter quam cum rex inopem mendicumque studio et beniuolentia quadam alloquitur: nihil se indignum facit. illum uero omnibus admirandum reddit. </div>
            <div type="sub" n="17">quod si in contingenti hominum dignitate nihil honoratiorem abiectioris consuetudo offendit: multo minus immortalem illam substantiam. cum nihil non proprium habeat quod adsit. nihil quod absit. cum omnia bona firma stabiliaque in eternum possideat. </div>
            <div type="sub" n="18">Itaque cum audieris. Et uerbum caro factum est: ne perturberis: neue titubes. non enim substantia transiuit in carnem. hoc namque etiam cogitatu impium est. sed eadem permanens serui formam accepit. </div>
         </div>
         <div type="sec" n="2">
            <div type="sub" n="1">Sed quanam gratia hoc uerbo factum est: utitur? Vt hereticorum os obstruat. </div>
            <div type="sub" n="2">Cum enim sint: qui dicant imaginationem quandam et figmentum esse: quecunque de incarnatione feruntur: ab ipso principio eorum precepta blasphemia factum esse asserit. neque substantie mutationem absit. sed uere carnis uult acceptionem ostendere. </div>
            <div type="sub" n="3">Quemadmodum enim cum inquit. Christus nos redemit ex maledicto legis factus pro nobis maledictum. non intelligit substantiam eius a propria gloria separatam in maledictum uersam. hoc enim neque demones ipsi: neque stultissimi et naturali sensu penitus carentes opinarentur: tantam ea opinio saperet unam cum impietate stulticiam. </div>
            <div type="sub" n="4">Non igitur hoc dicit. sed quod pro nobis maledictum accipiens: non sinit nos amplius maledictos esse. Itidem hoc in loco: carnem inquit ipsum factum esse: non quod mutauerit carne substantiam: sed quod carnem accepit: nulla parte coinquinata substantia. </div>
            <div type="sub" n="5">Quod si qui dicerent omnia in dei esse potestate: et idcirco in carnem potuisse transferri. Id eis respondebimus. Deum profecto omnia posse: quousque deus permanet. si autem mutaretur et in deterius. quonam pacto deus amplius esse posset? Longe enim ab immortali illa natura est transmutatio. </div>
            <div type="sub" n="6">Vnde propheta. Omnes inquit ut uestimentum ueterascent: et sicut opertorium mutabis eos: et mutabuntur. tu autem idem ipse es et anni tui non deficient. </div>
            <div type="sub" n="7">Hec enim substantia omni mutatione superior. Ideoque ad hoc uenit ut prodesset. Sed quid dico prestantius? Neque est quicquam deo prestantius? Nihil ei ne minima quidem in re equiparatur. </div>
            <div type="sub" n="8">Sequitur ergo in deterius ipsum mutatum esse. si mutatus esset. Hoc autem nullo pacto deus esset. sed blasphemia: que in eorum qui hec dicerent caput uerteretur. </div>
            <div type="sub" n="9">Sed quoniam propter hoc dumtaxat factum est inquit: ne id opinareris: animaduerte ex iis que sequuntur. quo pacto rationem illam: et omnem auferat suspitionem. </div>
            <div type="sub" n="10">Subdit enim. Et habitauit in nobis. tantum non dicens. nihil absurdum suspiceris cum factum dicimus. Non enim immutabilis illius nature mutationem: sed diuersorium et habitationem mutatam dixi. </div>
            <div type="sub" n="11">Habitare autem non idem est quod habitatio. sed alterum in altero habitat. aliter non esset habitatio. Siquidem nihil in seipso habitat. Alterum dixi secundum substantiam: unitate namque et coniunctione unum est: deus: uerbum: et caro: non confusione aut interitu substantiarum. sed archana quadam et inexplicabili unitate. </div>
            <div type="sub" n="12">Quomodo autem hoc sit: noli disquirere: factum est ut ipse nouit. Sed quamnam habitationem habitauit? audi prophetam. Suscitabo tabernaculum Dauid quod cecidit. Cecidit profecto natura nostra: eo casu: ut restitui nullo pacto a quoquam: nisi ab illa potentissima manu: posset. </div>
            <div type="sub" n="13">neque enim aliter exurgere poterat: nisi qui in principio eam effinxerat manum porrexisset. et celitus aque et spiritus regenerationem informasset. Et animaduerte queso admirandum: atque archanum misterium. </div>
            <div type="sub" n="14">Perpetuo enim hoc habitat tabernaculum. Carnem nostram induit. non ut rursum dimitteret. sed omni cum ea tempore habitaturus. aliter enim regio eam throno fecisset indignam: et omnium angelorum exercitui: angelis archangelis thronis dominationibus principatibus potestatibus inferiorem constituisset. </div>
            <div type="sub" n="15">Que oratio. que mens. quantum honorem: humano generi deus exhibuit. mirificum profecto et admirandum explicare potuisset. quis angelus? quis archangelus? nihil quod in celis est. nihil quod in terra. </div>
            <div type="sub" n="16">Eiusmodi dei in nos beneficia sunt tam magna: tam excellentia: ut non solum mortalium linguam. sed angelorum uirtutem eorum exuperet explanatio. </div>
            <div type="sub" n="17">Quamobrem iam orationi nostre finem imponemus: si prius unum uos faciemus admonitos: ut scilicet ei uicem reddamus: qui tam bene de nobis meritus est. Quod si fecerimus ad nos rursus omne lucrum referetur. Tunc autem ei uicem reddiderimus: cum anima nostra nobis cure fuerit. </div>
            <div type="sub" n="18">Et profecto in hoc quoque domini uideri licet benignitatem: qui cum nemine nostrum indigeat: referri tamen sibi uicem dicit: cum animam nostram non neglexerimus. </div>
            <div type="sub" n="19">Quare ultime amentie est et innumeris dignum suppliciis: nisi pro uiribus contendamus tales nos. exhibere: qui tanto frui honore mereamur. Et maxime cum operum nostrorum ad nos omnis reditura sit utilitas. et multa preterea nobis bona preponantur. </div>
            <div type="sub" n="20">pro quibus omnibus gloriam diuine demus clementie. non uerbis solum: sed re ipsa: ut futurorum bonorum fiamus participes. Gratia et benignitate domini nostri Ihesu christi: cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="12">
         <div type="title" n="title">Omelia XII (xi) </div>
         <div type="sec" n="1">
            <div type="sub" n="1">Et uidimus gloriam eius gloriam quasi unigeniti a patre: plenum gratia et ueritatis. Fortasse uehementius quam opus sit nuper uobis et graues uisi sumus et molesti: acriorique contra uos et desidiam uestram accusatione orationem nostram prosecuti sumus. </div>
            <div type="sub" n="2">quod si ea tantum gratia fecissemus: ut dolore afficeremini. non immerito esset ab omnibus iniquo animo ferendum. Verum si cum omnium uestrum communem spectaremus utilitatem: uestram nobis conciliare gratiam contempsimus. si non uoluntati nostre ueniam saltem (si equi iudices eritis) amori dabitis. </div>
            <div type="sub" n="3">Etenim non parua nos formido incessit: nequando orationi nostre negligentius uobis aures adhibentibus attentione et industria remissiore grauius in uos diuinam irritaretis indignationem. Quamobrem frequenter uos excitare annitimur: et somnum excutere: ut ne minimum quidem contionis nostre uerbum inauditum pretereat. </div>
            <div type="sub" n="4">Hoc enim pacto fidenter et hanc uitam agere: et in die illa ante christi tribunal impauidi adesse poterimus. Cum igitur superiori die satis uos admonitos fecerimus. Agite hodie ab his uerbis exordiamur. Et uidimus inquit gloriam eius: gloriam quasi unigeniti a patre. </div>
            <div type="sub" n="5">Cum dixisset euangelista: nos filios dei factos: neque aliter quam per uerbum quod caro factum est: alterum item emolimentum affert quod inde consequimur. Quidnam id est? Et uidimus gloriam eius: gloriam quasi unigeniti a patre. Non utique nisi per socium corpus uidimus. </div>
            <div type="sub" n="6">Nam si iudei gloriosam Moisi (cum nostre esset nature particeps) faciem conspicari non potuerunt: sed homini etiam iusto opus fuit uelamento: quod eius glorie magnitudinem obumbraret: ut illis qui eius aspectum non perferebant: spectabilem redderet. Quonam pacto nudam et ipsis supernis uirtutibus inaccessibilem diuinitatem: nos ex luto et terra facti: ferre possemus? </div>
            <div type="sub" n="7">Idcirco habitauit in nobis ut ad ipsum accedere: cum ipso loqui et conuersari audenter liceret. Quid autem significat gloriam quasi unigeniti a patre? Quoniam multi etiam prophetarum glorificati sunt: ut idem ipse Moises: ut Helias: ut Heliseus: ille ab igneo curru tractus: hic autem simpliciter receptus: et post hos Daniel: et tres pueri: et alii complures: quicunque miracula fecerunt </div>
            <div type="sub" n="8">et angeli hominibus apparuerunt: et sue nature clarissimam lucem spectantibus ostenderunt. Neque angeli solum: sed et cherubim et seraphim multa cum gloria a propheta uisa sunt. </div>
            <div type="sub" n="9">A quibus omnibus hoc in loco euangelista abducit: et a creatura et conseruorum nostrorum claritate mentibus nostris amotis: in ipso nos bonorum culmine constituit. </div>
            <div type="sub" n="10">Ac si dicat. Non prophete: non angeli: non archangeli: non celestium uirtutum: non create alicuius nature: non cuiuspiam alterius rei. sed ipsius domini: ipsius regis: ipsius dilectissimi unigeniti filii: gloriam uidimus. </div>
            <div type="sub" n="11">Id autem uerbum: quasi hoc in loco non similitudinis est: neque parabole: sed confirmationis et diffinitionis certissime. Quasi dicat. Vidimus gloriam qualem deceat et credibile sit habere unigenitum: et dilectissimum omnium regis: dei filium. </div>
            <div type="sub" n="12">Neque hoc loquendi genus preter morem inuenitur. Neque recusabo a communi etiam consuetudine id confirmare. Neque enim ad uerborum speciem: neque ad compositionis ornatum propositum est nobis in presentia orationem habere. sed ad uestram dumtaxat utilitatem. </div>
            <div type="sub" n="13">Quapropter nihil prohibit ex uulgi uerbis: hunc dicendi morem ostendere. Quonam pacto qui regem aliquando preciosissimo cultu ornatum: preciosisque undique fulgentem lapidibus conspicati: aliis speciem illam ac maiestatem enarrare uolunt. Purpureum florem gemmarum magnitudinem: albas mulas: auratos currus: solium astantium oculos nimio fulgore perstringens: pro uiribus enarrant. </div>
            <div type="sub" n="14">Cum uero et his et aliis collectis cultum illum omnem maiestatemque uerbis comprehendisse sibi non uideantur: continuo addunt. Quid multis opus est? uno uerbo dicam. Quasi rex. Cum ex hoc uerbo: quasi: non regi similem. sed ipsum regem uelint significare. </div>
            <div type="sub" n="15">Ita hoc in loco euangelista: quasi inquit: ad glorie maiestatem: et incomparabilem excellentiam significandam. Reliqui nanque omnes et angeli et prophete iussi omnia operabantur. Ipse autem ea potestate que et regem deceret et dominum. Quod quidem et turbe admirate sunt quod ita loqueretur: quasi ipse uim haberet et potestatem. </div>
         </div>
         <div type="sec" n="2">
            <div type="sub" n="1">Apparuerunt ut dixi angeli cum gloria multa in terra. ut in Daniele: in Dauid: in Moise. sed tanquam serui: et qui domini mandata exequerentur. Ipse autem tanquam omnium dominus et princeps. et licet sub uili et abiecta specie se ostendisset: creatura tamen dominum suum agnouit. </div>
            <div type="sub" n="2">Quonam pacto? Stella e celo magos uocauit: qui eum adorarent. Angelorum celestium cetus in terra apparuerunt: qui et domino seruirent: et gratias referrent. </div>
            <div type="sub" n="3">Alii item precones surrexerunt omnes: admirabile hoc misterium testimonio perhibentes. Pastoribus enim angeli. ciuibus pastores. Marie et Elizabeth Gabriel. iis qui in templo erant Anna et Simeon adnunciauerunt. </div>
            <div type="sub" n="4">Nec uiri tantum et mulieres letati sunt. uerum nondum infans in hanc uenit cognitionem. Ciuis inquam eremi: ut eodem quo hic euangelista nomine appellatus: adhuc in utero matris: gaudio exultauit. et omnes spe maxima erigebantur. </div>
            <div type="sub" n="5">et hec quidem circa partus tempora. Verum cum seipsum magis ostendit: longe prioribus maiora miracula apparuerunt. </div>
            <div type="sub" n="6">Siquidem non amplius stella: non celum: non angeli: non archangeli: non Gabriel: non Michael: sed ipse eum celitus pater: et cum patre paraclitus loquens: irradiansque et in eo permanens: predicauit. </div>
            <div type="sub" n="7">Hac profecto gratia. Vidimus gloriam eius: gloriam quasi unigeniti a patre. </div>
            <div type="sub" n="8">Accedit ad hoc quod non pastores tantum: neque uidue: neque senes: nobis christum adnunciant. sed ipsa quoque rerum uox omni tuba clarius proclamat. que tanta fuit: ut quamprimum hic quoque exaudiretur. </div>
            <div type="sub" n="9">abiit in syriam auditus eius inquit. Tunc celum terra facta est: cum celi dominum contineret: quem omnibus manifestauit. ubique clara uoce professa: celorum regem aduentasse. </div>
            <div type="sub" n="10">demones undique exilientes: diffugerunt. diabolus oppressus abscessit. ipsa mors primum succubuit. mox penitus abolita est. omne morborum genus disperiit. Siquidem mortuos sepulture: insanos demonia. egrotos morbi reliquerunt. et plurima admirationis plena: et stuporis. et preter omnium expectationem apparuerunt. et que non immerito desiderarunt uidere prophete: et non uiderunt. </div>
            <div type="sub" n="11">Videri enim licuit factos oculos: et quod in omnium uotis esse poterat: uidere scilicet quonam pacto Adam deus effinxerit. id breui omnibus et in potiore corporis parte ostensum est. </div>
            <div type="sub" n="12">Membra preterea abscissa restitui: et corpori apte conglutinari. manus emortue moueri. pedes contorti repente prosilire. surde aures aperiri. et muta lingua clara uoce proloqui. </div>
            <div type="sub" n="13">Siquidem quemadmodum optimus architectus domum situ et uetustate labantem: ita communi hominum natura accepta eius perditas restituit partes: disiuncta et abscissa copulauit. et que prorsus ceciderant: erexit. </div>
            <div type="sub" n="14">Quid autem opus est ut anime formationem longe corpore admirabiliorem: uerbis prosequamur? Magna sane corporis prestantia: anima tamen tanto prestantior quanto corpore melior. </div>
            <div type="sub" n="15">Neque hac tantum ratione. sed quoniam corporis natura: quocunque ipsam opifex ducere uelit: eo sequetur: neque resistit. anima autem sui iuris uim in se habet operandi: neque ulla in re deo: nisi uelit obtemperat. inuitam enim et coactam: minime uult deus: bonam et uirtutibus preditam reddere. neque id anime uirtuti esset asscribendum. </div>
            <div type="sub" n="16">sed sponte sua bona sit: et sibi uirtutem complectendam persuadeat: oportet. Quamobrem difficilior huius est quam illius cura. Verumtamen omnis emendata est omnis fugata malicia: </div>
            <div type="sub" n="17">et quemadmodum corpora bene curata non in bonam tantum ualitudinem. sed in bonum quamprimum habitum restituuntur. itidem animas deus non a uiciis solum purgauit: sed ad ipsum mox uirtutis cacumen extulit. </div>
            <div type="sub" n="18">et publicanus apostolus factus est. persecutor: blasphemus: calumniator: orbis terrarum predicator apparuit. magi iudeorum magistri effecti. latro paradisi ciuitate donatus. meretrix fide incredibili effulsit. </div>
            <div type="sub" n="19">Chananea et samaritana et ipsa fornicatrix: hec ad ciues suos predicatoris munere functa: ciuitatem totam irretiens: uniuersos in christi fidem traxit. Illa fide et sedulitate: effecit: ut filie anima a malo demone liberaretur. </div>
            <div type="sub" n="20">Et alii longe his peiores statim in discipulorum numerum accepti: omnes repente corporis egritudines: omnes animi affectus mutauerunt: et in sanitatem ipsumque uirtutis apicem euaserunt. </div>
            <div type="sub" n="21">Nec duo tantum aut tres: non decem non centum: sed tote ciuitates et gentes facillime christi fidem acceperunt. Quid ego preceptorum sapientiam: celestium legum uirtutem: angelice uite ordinem enarrem? </div>
            <div type="sub" n="22">Talem enim nobis uitam proposuit: tales apud nos leges condidit: et tales mores instituit: ut qui iis utentur: angelorum mox naturam induant: et quantum homini liceat: deo similes reddantur. et si omnium hominum maliciam excesserint. </div>
         </div>
         <div type="sec" n="3">
            <div type="sub" n="1">His igitur omnibus ab euangelista collectis: in corporibus uidelicet: et in animis: in elementis: christi miraculis: preceptis: archanis illis: et celo altioribus donis: legibus: moribus: persuasionibus: futurorum promissionibus: eiusque tormentis et cruciatibus: </div>
            <div type="sub" n="2">in admirandam hanc: et celestis doctrine plenam uocem: prorupit. Vidimus gloriam eius: gloriam quasi unigeniti a patre: plenum gratie et ueritatis. </div>
            <div type="sub" n="3">Neque enim miraculorum gratia: christum dumtaxat admiramur. sed et passionis: ut cum affixus est cruci: flagellis et alapis cesus: et insputus ab iis de quibus tam bene merebatur. </div>
            <div type="sub" n="4">Siquidem in iis ipsis: que probri et ignominie plena esse uidebantur: ipsum rursus uerbum clarissimum apparuit. Hoc Iohannes gloriam appellauit. non enim caritatis solum et amoris fuerat. sed immense etiam uirtutis. </div>
            <div type="sub" n="5">Tunc enim mors abolita est: maledictum periit: demones confusi sunt. et de his triumphatum est. cirographum cruci affixum. </div>
            <div type="sub" n="6">Verum cum sensu ipso uisus: hec non deprehenderentur: etiam corporea. ipsum unigenitum dei filium: et totius nature dominum certissime demonstrarunt. </div>
            <div type="sub" n="7">Quippe cum primum sanctissimum corpus cruci affixum est: sol radios abscondit: uniuersa terra concussa: et tenebris operta est. sepulchra aperta sunt: et mortuorum multitudo surrexit: ciuitatem ingressa. et cum lapis monumento impositus: et custodibus signatus esset: qui crucifixus qui distractus: qui mortuus erat: resurrexit. </div>
            <div type="sub" n="8">Preterea potestate multa undecim implens discipulos: per uniuersum orbem dimisit: qui humano generi ad meliorem frugem uita directa mederentur: et celestis doctrine cognitionem quocunque terrarum disseminarent: demonum euerterent potestatem: magnas illas et archanas diuitias edocerent: nobis anime immortalitatem: sempiternam corporis uitam: et que intellectum nostrum excedunt: nunquam finem habitura premia adnunciarent. </div>
            <div type="sub" n="9">Hec et alia plura reputans beatus hic euangelista: que is quidem nouit scribere autem non est ausus. eo quod mundus ea non caperet. omnia enim si scribantur per singula: nec ipsum arbitror mundum capere eos qui scribendi sunt libros. </div>
            <div type="sub" n="10">Hec inquam omnia reputans exclamauit. Vidimus gloriam eius: gloriam quasi unigeniti a patre plenum gratie et ueritatis. </div>
            <div type="sub" n="11">Qui igitur tanta et tam admiranda audire: et tot muneribus frui meriti sunt: eos etiam uitam ea dignam doctrina exhibere oportet: ut illis fruantur bonis. Idcirco dominus noster Ihesus christus in mundum uenit: ut non solum in hac uita eius gloriam. sed futuram quoque uideamus. </div>
            <div type="sub" n="12">Propterea inquit. Volo ut ubi ego sum et ipsi sint: ut uideant gloriam meam. Que si tam clara tam eximia est. quidnam de ea quispiam diceret? </div>
            <div type="sub" n="13">Non enim in hac terra corruptibili: neque in fluxis et caducis corporibus in quibus sumus. sed in perpetua et immortali creatura apparuit: et tanto splendore: ut nulla possit ratione comprehendi. </div>
            <div type="sub" n="14">O beati ter inquam et sepius: qui glorie illius digni habiti sunt: spectatores fieri: de qua exclamans propheta inquit. Tollatur impius ne uideat gloriam dei. Sed absit hoc cuiquam uestrum accidat: ut eam aliquando non uideat: </div>
            <div type="sub" n="15">ad quam assequendam nisi summa utamur diligentia possemus sane dicere: bonum esse si nati non essemus. Quid enim uiuimus? Quid spiritum ducimus? Quid sumus si illo priuamur aspectu: si dominus noster tunc a nobis uideri non permittet? </div>
            <div type="sub" n="16">Nam si illi qui solis lucem conspicari nequeunt: omni morte miseriorem uitam degunt. Quid eos perpeti credendum est: qui illa luce priuantur? Si quidem in hoc seculo cecitatis dumtaxat damnum est. in illo autem non in uisu tantum ledimur: quamuis hec sola priuatio sit grauissima: ut neque etiam sic par esset supplicium. sed tanto id grauius: quanto sol ille quam hic: est sine comparatione prestantior. </div>
            <div type="sub" n="17">Verum aliud quoque supplicium expectandum est. Quippe qui luce illa caruerit: non modo in tenebras intrudetur. sed perpetuo ardebit: consumetur: dentibus stridebit: innumeris penis cruciabitur. </div>
            <div type="sub" n="18">Nolimus queso nosipsos contemnere: et breui huius uite desidia in eternum damnari supplicium: sed uigilemus: sobrii simus: omnia et faciamus: et operemur: ut eternis illis potiamur bonis: et fluuium illum igneo flagrore perfluentem: ante horrendum tribunal longe diffugiamus </div>
            <div type="sub" n="19">in quem qui semel inciderit: ei nunquam reditus datur. Nemo eum inde: non parentes: non frater eximere amplius poterit: quod et ipsi prophete clamitant. Frater non redimit: redimet homo. </div>
            <div type="sub" n="20">Et Hiezeciel. quiddam etiam amplius. Si staret Noe et Iob et Daniel: filios suos et filias non liberarent. Si quidem unum dumtaxat illic patrocinium est: operum uidelicet: quo qui caruerit aliunde nusquam saluti locus est. </div>
            <div type="sub" n="21">His itaque frequenter animo agitatis: uitam nostram nullis coinquinatam sordibus: claram: mundamque reddamus: ut fidenter dominum nostrum cernere: et promissa assequi bona possimus: gratia et benignitate domini nostri Ihesu christi cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="13">
         <div type="title" n="title">Omelia XIII (xii) </div>
         <div type="sec" n="1">
            <div type="sub" n="1">Iohannes testimonium perhibit de ipso et clamabat dicens. Hic erat quem dixi qui post me uenturus est: ante me factus est. quia prior me erat. </div>
            <div type="sub" n="2">Nunquid frustra currimus? frustra laboramus: nunquid super petram semen iacimus? nunquid secus uiam? an inter spinas latent semina cadentia? </div>
            <div type="sub" n="3">contendimus enim et maiorem in modum formidamus: ne agricultura nobis sterilis euadat: neque hoc dico quod uerear ne in laboris huius mercede capiam detrimentum: non enim eadem conditione qua agricole sunt uerbi diuini preceptores: </div>
            <div type="sub" n="4">siquidem agricole post annuos sudores et miseram illam laborosam uitam: si terra aliquando pro operis in se impensis non respondeat. nemo alius eius damnum instaurare potest. sed pudibundus: tristisque: ab area domum ad uxorem et filios reuertitur: et quem longi laboris mercedem petat: habet neminem. </div>
            <div type="sub" n="5">In nobis autem nihil huiusmodi usuuenit. sed licet culta terra nullum afferat fructum: et eius et noster dominus uana nos spe dimissos non frustratur: sed remunerat. </div>
            <div type="sub" n="6">Vnusquisque enim inquit propriam mercedem accipiet secundum proprium laborem: non secundum rerum euentum. Et tu inquit fili hominis testificare populo huic: si forte audiant: si forte intelligant: </div>
            <div type="sub" n="7">et per Hiezecielem. Si uoluntas predicat quid fugere: quid eligere oporteat: animam tuam libera quamuis nemo attendat. </div>
            <div type="sub" n="8">Verum enim uero licet firmum hoc solacium et remunerationis fiduciam habeamus: cum nihil uos bene operando proficere uideamus: nihilo melius afficimur quam agricole illi qui dimisso uultu et rubore perfusi anguntur: et suam deflent calamitatem. </div>
            <div type="sub" n="9">Hoc magistri misericordia est: hoc patris cura. Etenim Moyses cum a iudeorum ingratitudine liberari posset: et alterius gentis potiorem longeque maiorem accipere principatum. </div>
            <div type="sub" n="10">Dimitte me inquit: ut irascatur furor meus contra eos: et deleam eos: faciamque te in gentem magnam. Cum sanctus et dei seruus esset intimus: ne audire quidem id sustinuit. sed potius una cum iis qui sibi semel crediti erant perire: quam sine illis saluus esse: et ad maiorem dignitatem assumi: pretulit. </div>
            <div type="sub" n="11">Huiusmodi esse oportet cui animarum cura commissa est. Est nanque absurdum ut prauorum filiorum pater: nolit nisi eorum quos genuit pater appellari. Nos autem discipulos quotidie nunc hos nunc illos mutemus: erga neminem amice familiariterque affecti. </div>
            <div type="sub" n="12">Sed absit ut de uobis unquam hec suspitio suboriatur. Confidimus enim uos fide in dominum nostrum Ihesum christum: et mutua in omnes caritate habundare. sed hec dicimus ut studium uestrum augeamus et diligentiam: et uite uestre uirtutem maiorem in modum propagemus. </div>
            <div type="sub" n="13">Sic enim iactis orationis nostre fundamentis: altius mentes erigere poteritis: si nulla malicie lippitudo mentis uestre oculos perstrinxerit: et acumen obtuderit. Quid igitur hodierna die nobis propositum est. </div>
            <div type="sub" n="14">Iohannes testimonium perhibet de ipso: et clamabat dicens. Hic erat quem dixi: qui post me uenturus est: qui ante me factus est. quia prior me erat. Multus est hic euangelista in Iohannis laudibus: et eius testimonium multifariam diffundit. Quod non temere. sed incredibili sapientia prosequitur. </div>
            <div type="sub" n="15">plurimum enim hunc hominem omnes iudei admirabantur. Nam et Iosephus Iohannis cede bellum ortum existimat: et propterea non esse iudeorum ciuitatem que aliquando metropolis fuit: et longa oratione precursoris laudes exequitur: per eum iudeos arguens: cuius frequenter testimonium meminit. </div>
            <div type="sub" n="16">Et alii quidem euangeliste facta superiorum prophetarum mentione: per singula christi opera: trahunt auditorem: et super natiuitate. Hoc autem factum est inquit: ut impleretur quod dictum est per prophetam dicentem. Ecce uirgo concipiet et pariet filium: </div>
            <div type="sub" n="17">et uocabunt nomen eius Ihesum. Et cum herodes ei insidiatus: tanta ubique diligentia eum perquiri fecit: ut puerum interficeret: in medium Hieremie adducunt testimonium. Vox in rhama audita est ploratus et ululatus multus Rachel plorans filios suos. </div>
            <div type="sub" n="18">Et Osee cum rursus ex egipto rediret. Ex egipto uocaui filium meum: et hunc ubique in suis euangeliis morem seruant. </div>
            <div type="sub" n="19">Iohannes autem apertius et a recentioribus testatur: utpote qui ceteris sublimius locutus: non mortuos tantum: sed uiuum: et qui christum presentem presens ostendit et baptizauit: in medium frequenter adducit. non idcirco ut serui testimonio domino autoritatem compararet. sed ut ad auditorum descenderet imbecillitatem. </div>
            <div type="sub" n="20">Quemadmodum enim nisi serui formam accepisset nunquam comprehendi potuisset: ita nisi serui uoce conseruorum aures arrexisset. non sane multi iudeorum eius probassent orationem. </div>
         </div>
         <div type="sec" n="2">
            <div type="sub" n="1">Preterea et aliud magnum et admirabile respexit. nam cum de suiipsius laudibus: cuiusque suspectum sit testimonium: et plerique sepenumero auditoribus non persuadeant. alterum de ipso testificaturum adduxit. </div>
            <div type="sub" n="2">Accedit ad hoc: quod nonnulli solent libentius eorum uocem audire cum quibus consuetudinem habuerunt: utpote quam magis cognoscunt. Propterea uox de celo semel uel bis audita est. Iohannes autem sepenumero et frequenter locutus. </div>
            <div type="sub" n="3">Nam qui multitudinis imbecillitatem superabant ii a sensibilibus omnibus liberi: celitus uocem audire poterant: nec eis multum opus erat humana. quippe qui ab illa persuasi erant et allecti. </div>
            <div type="sub" n="4">Qui uero adhuc in iis inferioribus deuoluebantur: et multa terrenarum rerum nube operiebantur. hoc humiliori indigebant sermone. Ita igitur Iohannes cum omnibus se sensibilibus exuisset: aliis magistris non indiguit. sed celitus eruditus est. </div>
            <div type="sub" n="5">Qui enim me misit inquit baptizare in aqua: ille mihi dixit. Ad quem uideris spiritum dei descendentem. hic est. Iudei autem qui adhuc rudes ad illam altitudinem non poterant peruenire: hominem habebant magistrum: non sua eis. sed celestia adnunciantem. </div>
            <div type="sub" n="6">Quid igitur hic loquitur. Ipse testimonium perhibet de eo et clamabat dicens. Quid per illud uerbum clamabat significatur? hoc est fidenter: et libere: omni abiecta formidine: dei aduentum predicabat. Quid autem testabatur? quod clamabat? Hic erat quem dixi. qui post me uenturus est: ante me factus est. </div>
            <div type="sub" n="7">Obscurum et adhuc plenum humilitatis testimonium. Non enim dixit. hic est filius dei: unigenitus: et dilectus. sed hic erat quem dixi: qui post me uenturus est: ante me factus est. quia prior me erat. </div>
            <div type="sub" n="8">Quemadmodum enim aues pullos suos neque euestigio neque una duntaxat die: totam uolandi artem edocent. sed primo e nido tantum educunt. inde cum aliquantulum quieuerunt: uolatui eos assuefacere incipiunt. postridie ad operam reuocant: </div>
            <div type="sub" n="9">ita paulatim exercendo ad naturalem eos efferunt altitudinem. Ita beatus Iohannes non statim ad summa iudeos erigit. sed primum paululum a terra eleuat: cum christum se meliorem testatur. </div>
            <div type="sub" n="10">Neque enim parum erat quod auditores primo christum nondum cognitum: nondum miracula facientem. Iohanne uiro tam admirabili tam claro ad quem omnes concurrebant: quem omnes angelum arbitrabantur meliorem crederent. </div>
            <div type="sub" n="11">Principio igitur hanc opinionem in auditorum animis confirmare conatus est: eo uidelicet qui testimonium perhiberet: eum de quo perhiberetur: et eo qui prior uenit: eum qui posterior: et claro et nobili: nondum notum esse potiorem. Et animaduerte testis sapientiam. </div>
            <div type="sub" n="12">Non modo cognitum. sed priusquam nosceretur predicat. Illa enim perticula. Hic est: id significat quemadmodum Matheus dicit. Omnibus qui ad se uenerant dicebat. Ego quidem baptizo in aqua in penitentiam. qui autem post me uenturus est: fortior est: cuius non sum dignus soluere corrigiam calceamenti. </div>
            <div type="sub" n="13">Sed qua nam causa antequam eum ostenderet ita locutus est? Vt facilius presentis testimonium auditorum animis reciperetur: cum iam ex his uerbis illius noticiam habuissent: ne ue eos uile christi uestimentum a credendo dehortaretur. sed facile multitudinem in fide contineret. </div>
            <div type="sub" n="14">Nam nisi prius aliqua de domino cognitio habita esset: et simul eum populus uidisset: et tam admirabile: tam magnum testimonium accepisset aspectus eius uilitas: testimonii quamprimum magnitudini obstitisset: </div>
            <div type="sub" n="15">Adeo enim christus abiectus: adeo communis omnibus uidebatur: ut et samaritane mulieres: meretricesque et publicani: nullo honore: et accedere et alloqui eum auderent. </div>
         </div>
         <div type="sec" n="3">
            <div type="sub" n="1">Vt igitur diximus: si et uerba hec simul audissent et christum uidissent. Iohannis saltem derisissent testimonium. Sed cum ante eius cognitionem plura de ipso audierint: et in his confirmati fuerint: contra euenit. si quidem eo uiso non sunt predicationis eius doctrinam aspernati. sed Iohannis testimonio fidem adhibentes etiam clariorem sunt arbitrati. </div>
            <div type="sub" n="2">Quod autem dicit. Qui post me uenturus est. hoc est predicaturus. non futurus. Hoc et Matheus significat dicens. Post me uenit uir. Cuius generatio non ex Maria. sed ex aduentu secundum predicationem: </div>
            <div type="sub" n="3">Nam si de generatione dixisset. non presenti sed preterito usus esset tempore: natus nanque erat christus cum ita locutus est Iohannes. Quid autem significat. Ante me factus est? Clarior uidelicet atque honorabilior. </div>
            <div type="sub" n="4">Nolite enim inquit et si prior uenerim ad predicandum: ideo me illo maiorem arbitrari. longe minor sum: ut ne serui quidem loco connumerari sim dignus. hoc significauit cum inquit. Ante me factus est. Quod aliis uerbis Matheus ostendit. Non sum inquit dignus soluere eius corrigiam calceamenti. </div>
            <div type="sub" n="5">Verum quod per hanc particulam. Ante me factus est: christi non intelligatur aduentus: ex sequentibus perspicuum est si quidem superflue adderetur. Quia prior me erat. Quis enim adeo stolidus: adeo insanus est: ut qui ante eum factus est: illum eodem tempore non fuisse non intelligat? </div>
            <div type="sub" n="6">Quod si de eterna intelligeretur essentia: id nihil aliud significaret quam qui post me uenturus est: ante me factus est: quia prior me erat. Sed hoc absurdum est: et causa frustra adiicitur. </div>
            <div type="sub" n="7">Contrarium enim (si hoc significare uoluisset) dicere oportuit: uidelicet. Qui post uenturus est: prior me erat. quia ante me factus est. Huic enim particule. prior me erat: non immerito posset hec afferri causa. quia ante factus est. </div>
            <div type="sub" n="8">Huic autem. ante me factus est. quia prior me erat: non est causa hoc firma ratione nititur. Siquidem iam omnes nostis. non que manifesta sunt. sed obscura semper ratione indigere. </div>
            <div type="sub" n="9">Quod si de essentia sermo esset: non erat obscurum quin prius factum: prius esse oportuerit. sed cum de honore disputetur non ab re: apparentem soluit dubitationem. </div>
            <div type="sub" n="10">Etenim credibile erat multos dubitare: quanam gratia qui posterius uenit ante factus sit: hoc est honorabilior. Huius igitur questionis mox causam affert. Quia prior me erat. </div>
            <div type="sub" n="11">Neque superbe locutus est. Cum prior essem me reiecit: et ante me factus est. sed prior me erat inquit: quamuis posterior uenerit. Et quonam pacto inquis si de eius claritudine et futura apud homines gloria diceret quod nondum fuerat tanquam factum profitetur. non enim inquit fiet: sed factus est? </div>
            <div type="sub" n="12">Quoniam mos prophetarum est: ut sepenumero que futura sunt: tanquam facta enarrent. Nam et Esaias de christi morte locutus. Non inquit. Tanquam ouis ad occisionem ducetur: quod futurum erat. sed ductus est. </div>
            <div type="sub" n="13">Atqui nondum carnem induerat. Veruntamen quod futurum erat: propheta tanquam factum enarrat. Et Dauid crucem significans: non inquit. Fodient manus meas et pedes meos. sed foderunt. et diuiserunt sibi uestimenta mea: et super uestem meam miserunt sortem. </div>
            <div type="sub" n="14">Et de proditore uerba faciens: qui nondum fuerat. Qui manducat inquit panes meos: leuauit contra me calcaneum. Et de passione locutus. Dederunt in escam mihi fel: et in siti mea potauerunt me aceto. </div>
         </div>
         <div type="sec" n="4">
            <div type="sub" n="1">Vultis ne alia adducamus exempla? an hec in presentia sufficiunt? Ego satis arbitror. Nam si in superficie non multum spacii comprehendimus: profundum tamen attigimus. non tamen minus hoc quam illud laboris habet. Sed ueriti sumus ne longiori sermone uestram remitteremus attentionem. </div>
            <div type="sub" n="2">Quamobrem debitum orationi nostre finem imponamus. Debitus autem finis est: laus digna deo. non uerbis tantum. sed operibus. Luceat enim inquit lux uestra coram hominibus ut uideant opera uestra bona: et glorificent patrem uestrum qui est in celis. </div>
            <div type="sub" n="3">Et profecto nihil optima uita clarius dilectissimi: ut sapiens testatur. Vie iustorum tanquam lux fulgent. illustrant uero non eos modo qui per opera lucem attingunt: et rectam uiam ingrediuntur: sed et propinquos. </div>
            <div type="sub" n="4">Effundamus igitur oleum e lampadibus: ut maior accendatur ignis: et lux appareat locupletior. Hoc autem oleum non modo in presentia multum ualet. sed cum sacrificia florerent: maiorem in modum illorum uirtutem probauit. Oleum enim inquit uolo et non sacrificium. </div>
            <div type="sub" n="5">Et merito quidem: alterum enim inanimatum est: alterum animatum. In altero quidquid imponitur igni consumptum in cinerem uertitur: et fumus in aerem dissoluitur. alterum alios affert fructus. </div>
            <div type="sub" n="6">Quod Paulus significauit. cum enim paupertatis corintheorum thesauros enarraret: his uerbis usus est. Quoniam ministerium huius officii non solum supplet ea que desunt sanctis. sed etiam habundat per multos in gratiarum actione in domino. </div>
            <div type="sub" n="7">Et iterum. Glorificantes deum in obedientia confessionis uestre: in euangelio christi: et simplicitate communicationis nostre in illos et in omnes: et in ipsorum obsecratione pro uobis desiderantium uos. </div>
            <div type="sub" n="8">Vides mutuam gratitudinem dei laudem: continuas preces: et uehementiorem eorum caritatem: qui beneficium acceperunt. Sacrificemus igitur dilectissimi sacrificemus in ipsis sacrariis quotidie. </div>
            <div type="sub" n="9">hoc enim et oratione et ieiunio et multis huiusmodi officiis maius est sacrificium: modo ex iusto labore fiat et lucro: et omnis sit expers auaricie rapine uiolentie. </div>
            <div type="sub" n="10">He oblationes deo grate sunt. alias respuit: oditque: neque uult alienis calamitatibus honorari. Impium enim et prophanum id sacrificium est: et irritat potius deum quam placet. </div>
            <div type="sub" n="11">Quo circa summa diligentia uti oportet: ne dum uolumus deum colere: iniuria affitiamus. Nam si Cain deteriores hostias offerendo quamuis nullam aliam iniuriam intulerit: ultimum tamen dedit supplicium. Nonne longe grauiora perpetiemur: si rapina et auaricia male parta deo offeremus? </div>
            <div type="sub" n="12">Propter hoc enim formam huius mandati deus manifestauit: ut uidelicet misereamur: non torqueamus conseruos. Qui autem aliena rapit: et alii dat: non miseretur. sed ledit: et iniuriam uel maximam facit. </div>
            <div type="sub" n="13">Vt enim lapis nunquam oleum funderet: ita neque crudelitas humanitatem. Siquidem cum hinc prouenit elemosina: non amplius est elemosina. Quare hortor ne id solum cogitemus: ut prebeamus indigentibus. sed ne ex rapina. </div>
            <div type="sub" n="14">Nam si alter precatur: alter imprecatur. utrius uocem potius dominus audiet? An plus illud utilitatis an hoc detrimenti afferet? Quod si diligenter uixerimus: diuine gratie auxilio: misericordiam: ueniamque omnium que semper peccauimus: consequi potuerimus: et flumen igneum effugerimus: </div>
            <div type="sub" n="15">a quo liberi utinam omnes ad celorum regnum perueniamus. gratia et benignitate domini nostri Ihesu christi. cum quo patri gloria simul et sancto et uiuificanti spiritui nunc et semper et in secula seculorum Amen. </div>
         </div>
      </div>
      <div type="hom" n="14">
         <div type="title" n="title">Omelia XIV (xiii) </div>
         <div type="sec" n="1">
            <div type="sub" n="1">Et de plenitudine eius nos omnes accepimus: et gratiam pro gratia. Superiori die diximus quod Iohannes ut eorum dubitationem solueret qui essent quesituri quopacto christus posterior ad predicandum ueniens prior eo fuerit et clarior: addidit. Quia prior me erat. </div>
            <div type="sub" n="2">Et hec una causa est: qua non contentus. subdit aliam: uidelicet. Et de plenitudine eius omnes accepimus: et gratiam pro gratia. Et iterum aliam. </div>
            <div type="sub" n="3">Quia lex inquit per Moysen data est: gratia et ueritas per Ihesum christum facta est. Et quid tandem inquis significat. Et de plenitudine eius non omnes accepimus? Ad primum satis dictum est. </div>
            <div type="sub" n="4">Non habet inquit donum participabile. sed ipse fons est et radix bonorum omnium. Ipse uita: ipse lux: ipse ueritas: non in seipso bonorum diuitias continens. sed in uniuersos diffundens: quibus diffusis plenus permanet: neque aliorum sacietate minuitur. sed diuitias suas elargitur semper uberius: cumque omnes his bonis imparciat: in eadem permanet perfectione. </div>
            <div type="sub" n="5">Quod autem ego fero participabile est. Ab alio enim id accepi et exigua pars totius est: et quasi gutta parua ad immensum abyssum et infinitum pelagus comparata. immo neque exemplum sufficiens est: ad quod uolumus ostendendum. </div>
            <div type="sub" n="6">Nam si guttam e pelago acceperis: ea tamen pelagus (et si uisu percipi nequeat) diminuitur. de illo autem fonte hoc dici non potest. sed quantumcumque quis hauriat: nihil deficit. </div>
            <div type="sub" n="7">Quare alio exemplo utendum est: cum hoc infirmum sit: neque possit quod querimus demonstrare. Alterum igitur afferemus: quod magis ad propositam nos adducat sentenciam. </div>
            <div type="sub" n="8">Constituamus nobis igneum fontem a quo innumere accendantur lucerne: et totidem: et item totidem. Nonne huiusmodi fons ita plenus est ignis: quemadmodum antequam ex eo quidquam sumeretur? </div>
            <div type="sub" n="9">Sane perspicuum est. Quod si in corporibus que in partes diuidi possunt: et per ademptionem partium minora fiunt: aliquid huiuscemodi inuenitur: ut post sui communicationem nullam diminutionem accipiant. quanto magis in incorporea et immortali illa potentia hoc contigerit. </div>
            <div type="sub" n="10">Nam si ubi subiectum substantia est et corpus: et fit et non fit diuisio. multomagis cum de actione sermo habetur: et actione incorporee substantie credibile est idem euenire. Idcirco Iohannes inquit. Et de plenitudine eius nos omnes accepimus. Et testimonium suum baptiste testimonio coniungit. </div>
            <div type="sub" n="11">Hec enim particula. de plenitudine eius nos omnes accepimus. non precursoris uerbum est sed discipuli: cuius hec est sentencia. Nolite existimare diutine consuetudinis: et eiusdem mense participationis gratia: nos de eo testimonium perhibere. </div>
            <div type="sub" n="12">nam et Iohannes qui christum antea nunquam uiderat: neque cum eo conuersatus est: nisi cum ipsum baptizauit: in multorum cetu eum conspicatus inde omnia accipiens clamauit. Prior me erat. </div>
            <div type="sub" n="13">Nos autem omnes duodecim: trecenti: quingenti: triamilia: quinquemilia: innumera iudeorum multitudo: omnis fidelium cetus: qui tunc fuerunt: nunc sunt: et futuri sunt: de plenitudine eius accepimus. Quid autem accepimus? Gratiam pro gratia. Quam? pro qua? Pro ueteri nouam. </div>
            <div type="sub" n="14">Quemadmodum enim duplex erat iusticia (Secundum iusticiam inquit que in lege est factus irreprehensibilis) et duplex fides: ut. Ex fide in fidem. et adoptio duplex: ut. Quorum adoptio est. et duplex gloria: ut. Si enim quod euacuatur per gloriam est: multomagis quod manet in gloria. et lex duplex: </div>
            <div type="sub" n="15">ut. Lex spiritus uite liberauit me. et duplex seruitus: ut. Quorum seruitus: et iterum. Spiritui dei seruientes. et testamentum duplex: ut. Disponam testamentum uobis nouum: non secundum testamentum quod disposui patribus uestris. et duplex sanctificatio: et duplex baptisma: et duplex sacrificium: et templum: et circumcisio duplex. ita et duplex gratia. </div>
            <div type="sub" n="16">Sed illa quidem quasi figure sunt. hec quasi ueritas. equiuocationem quandam: non rei communicationem seruantia. quoniam in figuris sunt et umbra. Nam et homo pictus: homo appellatur: et uerus homo itidem. </div>
            <div type="sub" n="17">Similiter in statuis: et aurea et lutea: hominis habet appellationem. uerum tanquam hominis figura. ille ut uerus homo. </div>
         </div>
         <div type="sec" n="2">
            <div type="sub" n="1">Noli igitur tanquam a nominum communicatione idem re ipsa esse existimare. sed neque diuersum. nam si figura erat non erat alterna a ueritate. si umbram seruabat: ipsa minor erat ueritate. </div>
            <div type="sub" n="2">Vultis que nam sit horum omnium differentia explicemus? Vnum aut alterum dictorum accipiamus. hoc pacto et cetera uobis fient manifesta: certoque deprehendimus illa puerilia fuisse precepta. Hec preclarorum philosophie professorum et magnorum uirorum: et illa tanquam ab hominibus. hec tanquam ab angelis instituta. Vnde igitur exordiemur? Vultis ab ipsa adoptione? </div>
            <div type="sub" n="3">Que nam inter hanc et illam differentia est? illa uerbo honorabatur. hec re ipsa. et de illa quidem inquit. Ego dixi dii estis: et filii altissimi omnes. De hac autem. Ex deo facti sunt. Quanam ratione? Per lauacrum regenerationis et renouationis spiritus sancti. </div>
            <div type="sub" n="4">Et illi quidem postquam filii appellati sunt: adhuc spiritum seruitutis habebant. erant enim serui. et si hac appellatione honorabantur. nos autem liberi tunc facti. non nomine sed re honorem accepimus. Quod paulus his uerbis significauit. Non enim accepistis spiritum seruitutis iterum in timorem. sed accepistis spiritum adoptionis filiorum dei: in quo clamamus Abba pater. </div>
            <div type="sub" n="5">Generati namque a deo: et ut uere dici potest. formati: ita uocati sumus filii. Sed si santificationis modum: et hunc et illum: considerabimus. multam in hac quoque parte deprehendemus differentiam. Illi enim cum ydola non colebant neque fornicabantur: neque adulterium committebant: hoc nomine appellabantur. </div>
            <div type="sub" n="6">nos uero non in huiusmodi continentia sed in maiorum possessione facti sumus sancti. Et primum quidem ab ipso spiritus sancti aduentu: hoc donum assecuti sumus. deinde a uita longe potiore quam iudaica. </div>
            <div type="sub" n="7">Et quod non arroganter hoc dictum sit. Audi quid ille loquitur. Nolite uaticinari neque purgare filios uestros. quoniam populus sanctus estis. </div>
            <div type="sub" n="8">Itaque apud illos hec erat sanctitas: ut ydolorum leges abiicerent. apud nos autem. Vt sancta sint inquit et corpore et spiritu. pacem prosequimini et sanctificationem: sine qua nemo uidebit dominum. et perficientes sanctificationem in timore dei. </div>
            <div type="sub" n="9">Vides hanc esse sanctificationem quando intrinsecus radicem habet et fontem? Non enim hoc nomen. sanctus: in omnibus eandem habet significationem. Nam et deus sanctus dicitur. sed non quemadmodum nos. Cum igitur uocem hanc a Seraphin demissam propheta audiuit qui inquit. Heu mihi misero quod cum homo sim et impura labia habeam. in medio populi immunda labia habentis habito. </div>
            <div type="sub" n="10">Atqui et sanctus et purus erat. sed si superne sanctitati nostram conferamus: immundi profecto sumus. Sancti angeli sunt: sancti archangeli: et ipsa cherubim et seraphim sancta. sed huius quoque sanctitatis alia differentia: inter nos uidelicet: et supernas uirtutes. </div>
            <div type="sub" n="11">Opus esset et alia genera explicare sed longiori uteremur oratione. Quare ulterius progressi: reliqua uobis inquirenda relinquemus. poteritis enim hec domi colligendo: ipsam deprehendere differentiam: et inde in reliquis proficere. </div>
            <div type="sub" n="12">Da inquit sapienti occasionem. et sapientior fiet. nobis reliqua sunt necessario transigenda. Cum ergo dixisset Iohannes et de plenitudine eius nos omnes accepimus: addidit. Et gratiam pro gratia. Gratia namque iudei salutem consequebantur. </div>
            <div type="sub" n="13">Non enim ut multiplicem uos inquit. sed propter patres uestros elegi uos. Nam qui non propriis meritis a deo dilecti sunt: eos perspicuum est et propter gratiam: eiusmodi honorem consecutos. Nos autem omnes salui quoque facti sumus gratia. sed non eodem modo: neque iisdem de rebus. sed longe maioribus et excelsioribus. </div>
            <div type="sub" n="14">Non enim hec nobis dumtaxat gratia data est uenia scilicet peccatorum: quam cum illis communicamus (Omnes enim peccauerunt) sed iusticia: sanctificatio: adoptio: spiritus sancti gratia. longe clarior: longe uberior. </div>
            <div type="sub" n="15">Ad hec et alia maior. hoc est a spiritu et reconciliatione fiducia. huius gratie causa: deo cari facti sumus. non amplius ut serui. sed ut filii et amici. Quocirca inquit. Gratiam: pro gratia. Verum que legis fuerunt: fuerunt et gratie. etiam ipsa formatio hominis ex nihilo. Non enim nostris precedentibus meritis: hanc accepimus remunerationem. Quomodo enim cum nihil essemus? </div>
            <div type="sub" n="16">sed gratia dei: qui semper in beneficiis priores sibi partes uendicat. Neque solum quod facti sumus ex nihilo. sed quod facti: et facienda et uitanda didicerimus: et horum a natura legem acceperimus: et conscientie iudicium incorruptum nobis ab opifice deo tributum sit. Hoc inquam maxime fuit gratie. </div>
            <div type="sub" n="17">postquam alia secuta est: ut preuaricatam legem prescriptam recuperaremus. Consentaneum namque erat: ut qui datum semel a deo preceptum preuaricassent penam luerent. uerum mitius nobiscum actum est. Iterum emendandi medicina adhibita. non debita quidem. sed a misericordia et gratia proueniens. </div>
            <div type="sub" n="18">Nam quod gratie sit et misericordie. audi Dauid loquentem. Qui facit misericordiam deus: et iudicium omnibus iniuriam patientibus. Notas fecit uias suas Moisi filiis israel uoluntates suas. Et iterum. Bonus et rectus dominus: propter hoc legem ponet peccantibus in uia. </div>
         </div>
         <div type="sec" n="3">
            <div type="sub" n="1">Misericordie igitur: et miserationum: et gratie: legem accepimus. Idcirco cum gratiam pro gratia dixisset: etiam pro beneficiorum dei in nos magnitudine uehementius certans addidit. Lex per Moisen data est. gratia et ueritas per Ihesum christum facta est. </div>
            <div type="sub" n="5">Et animaduerte euangeliste sapientiam. non personarum sed tenuium rerum facit disquisitionem. quibus confessis longe christum Iohanne maiorem necesse est: etiam pertinaces: consentiant. </div>
            <div type="sub" n="6">Siquidem cum res que nullam habent: neque ad alicuius gratiam neque ad odium causam hoc testantur. certam etiam impudentibus ostendunt sententiam. </div>
            <div type="sub" n="7">Nam quales eas autores fecerunt: tales existimantur. Quare eorum maxime uerum est testimonium sine ulla suspitione. </div>
            <div type="sub" n="2">Videte quamplacide et paulatim et baptista Iohannes et discipulus: ad supremam auditores cognitionem trahant. cum prius humilioribus eos assuefecerint. </div>
            <div type="sub" n="3">Ille enim christi ad se comparatione: omnes excedentem. sic deinde eius excellentiam ostendit. Qui fortior me erat. Et ante me factus est. Inde subdit. Quia prior me erat. </div>
            <div type="sub" n="4">Hic autem maius locutus est. minus tamen quam unigeniti dignitas postularet. Non enim ad Iohannem. sed ad eum qui longe maiori erat apud iudeos admirationi: facit comparationem. hoc est ad Moisen. Quia lex inquit per Moisen data est: gratia et ueritas per Ihesum christum facta est. </div>
            <div type="sub" n="8">Animaduerte preterea quamhonestam facit comparationem: etiam apud imbecilliores. Non enim ratione excellentiam confirmat. sed nudis nominibus differentiam ostendit. gratiam et ueritatem legi. et hanc particulam. Facta est. huic. Data est: opponens. </div>
            <div type="sub" n="9">Maxima autem utrorunque differentia: dari enim ministri est. Nam cui datur: is aliunde accipit: et dat cui dari precipitur. Fieri autem et gratiam: et ueritatem: regis est: cum potestate omnia dimittentis peccata: et benignitatis sue dona confirmantis. </div>
            <div type="sub" n="10">Quare inquit dimittuntur tibi peccata tua. Et iterum. Vt sciatis quoniam potestatem habet filius hominis in terra dimittendi peccata dicit paralitico. Surge tolle grabatum tuum: et uade in domum tuam. </div>
            <div type="sub" n="11">Vides quomodo gratia per eum facta sit? uide et ueritatem. Gratiam quidem: et que modo diximus: et erga latronem benignitas: et baptismatis et spiritus sancti dona: et alia item plurima nobis: ostendunt. </div>
            <div type="sub" n="12">Veritatem autem manifestius intelligemus: si figuras didicerimus. futuras enim dispensationes in nouo testamento consumari: figure primum: ut figure: annunciarunt: quasi christus suo consumauit aduentu. </div>
            <div type="sub" n="13">Videamus ergo figuras si placet in paucis. Non enim omnia transfigere presentis est temporis. A paucis reliquas intelligetis. Vultis ab ipsa passione incipiamus. </div>
            <div type="sub" n="14">Quid dicit figura? Tollite agnum per familias: et sacrificate et facite: ut instituit. Christus autem nihil huiusmodi precipit. sed ipse id factus est sacrificium et oblationem seipsum patri offerens. </div>
         </div>
         <div type="sec" n="4">
            <div type="sub" n="1">Vides quo pacto figura data est per Moisen: ueritas facta est per Ihesum christum. Item in monte Syna ut Amalecite in pugna profligarent. manus Moisi ab Aaron et ut utrinque sublimes tenebantur. christus uero adueniens suas extendit in cruce. </div>
            <div type="sub" n="2">Animaduertis quomodo nobis figura ostendit: et ueritas facta est? Preterea lex inquit. Maledictus quicumque non manserit in omnibus que scripta sunt in libro hoc. Gratia autem. Venite omnes qui laboratis et onerati estis: et ego reficiam uos. Et factus est pro nobis maledictum. </div>
            <div type="sub" n="3">Cum igitur tantam assecuti simus gratiam et ueritatem: nolimus queso pro beneficiorum magnitudine pigriores fieri. Quanto enim maiori honore accepti sumus: tanto maiorem debemus uirtutem. </div>
            <div type="sub" n="4">Nam qui pro paruis acceptis beneficiis parua retulerit: nulla dignus est reprehensione. Qui uero in ipsum honoris culmen assumptus est. si uilia minimaque rependit: longe maius meretur supplitium. </div>
            <div type="sub" n="5">Sed absit omnis de uobis hec suspitio. Confidimus in domino qui animis uestris pennas dabit quibus in celum elati: in huius mundi peregrinatione: terrena labe non inquinabimini. </div>
            <div type="sub" n="6">Verum enim uero hoc uobis persuasi: non quiescimus tamen quin frequenter eadem et hortemur et admoneamus. Nam et in seculi certaminibus non oscitantes et supinos. sed strennuos et se ultro periculis obicientes uniuersi hortantur: et plaudunt spectatores. </div>
            <div type="sub" n="7">Illos enim ac si de eorum uictoria penitus desperent: neque possint ullis hortationibus ad uirtutem accendi: taciti missos faciunt. Hoc autem in loco non de uobis tantum qui sobriam uitam agitis. sed de recidentibus (modo uoluerint) bene sperare licet. </div>
            <div type="sub" n="8">Quamobrem modo hortando modo exprobando: nunc suadendo: nonnunquam laudando: omnia et facimus et annitimur: ut salutem uestram non negligatis: et quantum in nobis est nihil omnino pretermittimus. </div>
            <div type="sub" n="9">Nolite igitur nostram de uiuendi ratione iniquo animo admonitionem accipere. Non enim ita loquimur ut uos inertie accusemus. sed de uobis optime speramus. Neque ad uos dumtaxat. sed ad nos qui orationem habemus: hec et loquimur et loquemur. </div>
            <div type="sub" n="10">Siquidem et nos doctrina: admonitione: consilio indigemus. Nam et si ipsi sermonem facimus: nihil nobis quoque fieri prohibet. Sermo enim sceleribus obnoxios corripit. Qui autem omni liberi sunt crimine: eos etiam longius abducit. </div>
            <div type="sub" n="11">Neque enim nos sine peccato sumus. Medicine igitur ars communis est et remedia omnibus proponit. Cura non communis est. sed ad utentium uoluntatem. </div>
            <div type="sub" n="12">Qui uult medicina uti: curatur. Qui eam uulneri adhibere negligit: magis leditur: et torquetur uehementius. Nolimus ergo egre medicinam ferre. sed leto animo accipiamus. Licet non paruum dolorem nostre afferant admonitiones: suauissimus tamen fructus sequitur: </div>
            <div type="sub" n="13">cuius gratia et facimus omnia et dicimus: ut a plagis et uulneribus que peccando anime inurimus liberi: ad eternam uitam euadamus: et christi presentia digni efficiamur: neque acerbis et seuis potestatibus in die illa nos exhibeamus. </div>
            <div type="sub" n="14">sed que nos ad celorum possunt assumere hereditatem: deum diligentibus preparatam: quam utinam omnes consequamur. Gratia et benignitate domini nostri Ihesu christi et imperium cum sancto et uiuificante spiritu nunc et semper et in secula seculorum Amen. </div>
         </div>
      </div>
      <div type="hom" n="15">
         <div type="title" n="title">Omelia XV (xiv) </div>
         <div type="sec" n="1">
            <div type="sub" n="1">Deum nemo uidit unquam. Vnigenitus filius qui est in sinu patris ipse narrauit. Sacre scripture uerba non uult deus ut simpliciter. sed multa cum prudentia intelligantur. </div>
            <div type="sub" n="2">Ideo beatus Dauid sepenumero in psalmis ad doctrinam nostram. Reuela inquit oculos meos: et intelligam mirabilia ex lege tua. Item et eius filius. Quod oportet tanquam argentum exquirere sapientiam: et tanquam thesaurum perscrutari. </div>
            <div type="sub" n="3">Preterea dominus iudeos admonuit. Scrutamini scripturas. quod non utique dixisset: si perfacile et prima tantam lectione possent intelligi. </div>
            <div type="sub" n="4">Quod enim in medio et in promptu positum est: nemo sane perscrutatur. Sed quod obscurum et latens: id multa indiget inquisitione: ut inueniatur. Idcirco thesaurum absconditum scripturas appellauit: ut ad eorum nos inquisitionem excitaret. </div>
            <div type="sub" n="5">Hic autem nobis dicta sunt: ne simpliciter et temere. sed summa cum attentione scripturam accipiamus. Nam siquis ipsa dumtaxat uerba nuda: et ut dicuntur acciperet: multa absurda de deo necesse esset suspicari. </div>
            <div type="sub" n="6">Etenim hominem eum esse: pecunia corrumpi: iracundum: furibundum: alia de eo non his peiora intelliget. Verum si reconditam uerbis sententiam deprehenderit: omnia purgabuntur. </div>
            <div type="sub" n="7">Nam proposita nobis lectio sinum deum habere dicit: quod est proprium corporis. Sed nemo tam insipiens est: qui incorporeum corpus arbitretur. Vt igitur digne spiritalem sensum accipiamus agite altius hunc locum inuestigemus. Deum nemo uidit unquam. </div>
            <div type="sub" n="8">Quam nam hec particula cum superioribus habet consequentiam? Vt ostendat euangelista beneficiorum dei magnitudinem: et horum: eorumque que per Moisen data sunt incomparabilem differentiam: probabilem causam. persone adducit dignitatem que maiora effecerit. </div>
            <div type="sub" n="9">Ille enim cum seruus esset merito inferiorum factus est rerum minister. Hic autem dominus et rex: et regis filius: longe maiora nobis contulit: qui cum patre semper est: et semper eum intuetur. Propterea inquit. Deum nemo uidit unquam. sed unigenitus filius. </div>
            <div type="sub" n="10">Quid igitur dicemus clarissimo prophete Isaie cum inquit. Vidi dominum in throno altissimo sedentem? Quid Iohanni de eo testimonium perhibenti quod hec dixit quando uidit gloriam eius: et de eo locutus est? Quid Ezechieli? Etenim ipse quoque super cherubim eum sedentem uidit. </div>
            <div type="sub" n="11">Quid preterea Danieli dicenti. Antiquus dierum sedit? Quid ipsi Moisi: ostende mihi gloriam tuam? Iacob autem etiam ab hoc appellationem accepit cum Israel uocatus est: quod deum uidens interpretatur. Necnon et alii ipsum uiderunt. </div>
            <div type="sub" n="12">Quid Iohannes. Deum nemo uidit unquam? Vt ostendat illa omnia permissionis fuisse: non ipsius pure substantie. Nam si ipsam uidissent: nulla ex parte differentem uidissent. </div>
            <div type="sub" n="13">Quippe que simplex et pura est: non composita nec descriptibilis. Non iacet: non stat: non ambulat. Hec enim omnia corporis sunt officia. </div>
            <div type="sub" n="14">Quomodo autem sit ipse nouit solus. quod per prophetam significauit. Ego uisionem multiplicaui: et in manibus prophetarum assimilatus sum. Hoc est permisi. non tamen id quod eram me ostendi. </div>
            <div type="sub" n="15">Cum enim eius filius uera carne accepta uenturus esset in mundum: multo ante sanctos uiros ad diuine substantie uisionem exercuit: ita ut uidere poterant. Nam id quod est deus non modo prophete non uiderunt. sed neque angeli: neque archangeli. </div>
            <div type="sub" n="16">Sed si eos percontaberis nihil ab his de dei substantia audies. sed tantum referentes. Gloria in altissimis deo: et in terra pax hominibus bone uoluntatis. Si cherubim et seraphim. sanctificationis laudem audies. plenum esse celum et terram gloria eius. </div>
            <div type="sub" n="17">Si supernas uirtutes: tibi item respondebunt: sibi unum opus esse ut deum laudent. Laudate eum inquit omnes uirtutes eius. Solus autem ipsum uidet: filius et spiritus sanctus. Quod si omnis natura creata est: qua nam ratione increatum uidere poterit? </div>
            <div type="sub" n="18">Et si incorpoream uirtutem quamuis genitam non possumus manifeste conspicari: et hoc sepenumero in angelis ostensum est: multominus incorpoream et ingenitam substantiam. </div>
            <div type="sub" n="19">Quare Paulus. Quem inquit uidit nemo hominum neque uidere potest. Solo ne igitur patri hoc precipuum inest: non autem filio? Audi hac etiam in parte quid superius dicat. Quod est imago dei inuisibilis. </div>
            <div type="sub" n="20">Qui autem inuisibilis imago est: ipsum quoque inuisibilem esse necesse est. aliter non esset uera imago. Propterea inquit. Qui manifestus est in carne. Manifestatio autem per carnem non est secundum substantiam. </div>
            <div type="sub" n="21">Nam quod ipse inuisibilis sit non solum hominibus. sed et supernis uirtutibus. cum dixerit Paulus. Manifestum esse in carne. subdidit uisum ab angelis. </div>
         </div>
         <div type="sec" n="2">
            <div type="sub" n="1">Ergo ex quo carnem induit ante non ita uidebatur cum ipsis quoque inuisibilis esset substantia. Quamobrem igitur inquit. Nolite despicere unum ex his minimis. Dico enim uobis quod angeli eorum semper uident faciem patris mei qui est in celis? </div>
            <div type="sub" n="2">Quid ergo: faciem deus habet: et celo circumscribitur? Sed nemo ea ageretur insania: ut hec dixerit. Que nam ergo ea sententia est? </div>
            <div type="sub" n="3">Que et in loco illo. Beati mundi corde quoniam ipsi deum uidebunt. Cogitationem atque imaginationem: quam pro uiribus nostris de deo capimus: eam uisionem appellat. Neque aliter de angelis intelligendum est: propter puram ipsorum et nullo somno obnoxiam naturam. cum nihil aliud quam deum semper mente agitet. </div>
            <div type="sub" n="4">Propterea christus. Nemo inquit cognoscit patrem nisi filius. Quid inquam? Num omnes in ignorantia uiuimus? Absit. Sed nemo ita cognouit patrem ut filius. </div>
            <div type="sub" n="5">Vt igitur multi: quisque pro captu suo ipsum uiderunt: substantiam autem nemo uidit. Sic multi deum cognoscimus: non tamen ipsam substantiam qualis est: nisi solus eius unigenitus: </div>
            <div type="sub" n="6">qui certam notionem uisumque et comprehensionem habet: qualem filium de patre habere par est. Sicut enim cognoscit me pater inquit: et ego cognosco patrem. Quare animaduerte quanta cum autoritate loquatur euangelista. </div>
            <div type="sub" n="7">Siquidem cum dixisset Deum nemo uidit unquam. Non prosecutus est. filius qui uidit narrauit. Nam in sinu patris esse: maius quiddam est: quam uidere. Qui enim tantum uidet: non certam habet rei uise cognitionem. </div>
            <div type="sub" n="8">qui uero in sinu immoratur: omnia ei perspicua sunt et certa. Ne autem audiendo. Nemo cognoscit patrem nisi filius. diceres. quod licet maiorem ceteris de patre habeat cognitionem: non tamen qualis est nouit. ideo in sinu patris eum esse inquit euangelista. Christus autem tantum se patrem cognoscere inquit: quantum pater ipsum. </div>
            <div type="sub" n="10">Percontare queso: qui contradicit: nunquid cognoscat filium pater respondebit etiam: nisi omnino insaniat. Deinde illud iterum interrogabimus. Quid autem? certa ne quadam uisione et scientia ipsum uidet: et id quod est manifeste cognoscit?Certe assentiet. Hinc collige certam filii de patre comprehensionem. Ipse enim inquit. Sicut cognoscit me pater et ego cognosco patrem. Et alibi. Nemo deum uidit nisi qui ex deo est. </div>
            <div type="sub" n="11">Hac ut dixi gratia euangelista sinus meminit. quo uno uerbo: multam substantie cognitionem propinquitatem: parem patri cognitionem: potestatem: ostendit. </div>
            <div type="sub" n="12">Non enim diuersam substantiam in sinu haberet pater. sed neque ipse auderet: si seruus: si ex multitudine unus esset in sinu domini uersari. Hoc namque dilectissimi filii tantum est: qui multum genitori suo fidit: neque ipso ulla ex parte sit inferior. equa: hoc: cognitio significat. </div>
            <div type="sub" n="13">Vis et sempiternum intelligere? Audi Moisen quid de patre loquatur. Nam cum peteret. si interrogaretur a iudeis: quis ipsum miserit quid iuberet responderi. Dic inquit. Qui est: misit me. </div>
            <div type="sub" n="14">Hoc enim uerbum. qui est sempiternum et sine principio: et uere: et proprie esse significat. Hoc idem ex ea particula. in principio erat: </div>
            <div type="sub" n="15">ostendit Iohannes. Item in hoc loco cum in sinu patris esse dicit. et ne propter nominis communicationem: unum eorum qui per gratiam facti sunt filii: significare arbitreris. primum articulum addidit: qui per gratiam filios seponit. Inde si hoc tibi non satis est: et adhuc humi deuolueris. alio magis proprio nomine usus est. cum inquit unigenitus. </div>
            <div type="sub" n="16">Sin adhuc humum despicis. non recusabo inquit euangelista de deo sermonem faciens: humanis et corporeis uerbis uti. Hoc est in sinu tantum. ne uile quicquam et abiectum de christo suspiceris. Considera benignitatem domini: et nostri curam. </div>
            <div type="sub" n="17">Indignis se uerbis nuncupari patitur. ut hoc saltem pacto oculos erigamus: et aliquid de se magnum concipiamus: et tu ad inferiora semper deflecteris. Dic queso. qua gratia hoc in loco sinum positum existimas. Crassum hoc nomen et carnale. Nunquid ut deum corpus habere suspicemur? Absit. Cur igitur? </div>
            <div type="sub" n="18">Nam si neque filii dilectio: neque corpus deum esse: hinc comprobatur. superfluum hoc in loco: et ociosum. id uerbum est. Non enim te petere recusabo: ut aliquid in hoc coniectemur. </div>
            <div type="sub" n="19">Sed profecto constat: nihil aliud quam summam unigeniti dilectionem: et patri coeternitatem: significari. Vbique hoc perspicuum est? Ille narrauit inquit. Quid narrauit? Quod deum nemo uidit unquam an quod unus est deus? </div>
            <div type="sub" n="20">Verum hoc et reliqui prophete: et Moises iam pridem exclamat. Dominus deus tuus dominus unus est. Et Hesaias. Ante me non est factus alius deus et post me non est. </div>
         </div>
         <div type="sec" n="3">
            <div type="sub" n="1">Quid igitur amplius a filio didicimus? Quod in sinu sit patris. Quid ab unigenito? Primum quidem hec eadem unigeniti operationis sunt. </div>
            <div type="sub" n="2">deinde longe ab eo expressiorem et magis perspicuam doctrinam accepimus. uidelicet quod spiritus deus est: et qui adorant eum in spiritu et ueritate oportet adorare. Quod deum uidere est impossibile. quod eum nemo nouit nisi filius. quod pater est dilectissimi unigeniti. et alia multa que de eo narrata sunt. </div>
            <div type="sub" n="3">Id autem uerbum. narrauit: expressiorem certioremque doctrinam demonstrat. non apud iudeos tantum. sed in uniuersum mundum propagauit eumque meliorem reddidit. prophetis enim neque iudei omnes fidem adhibebant. Vnigenito autem dei filio uniuersus orbis et paruit et credidit. Narratio igitur hoc in loco doctrine euidentiam significat. </div>
            <div type="sub" n="4">Quare et uerbum: et magni consilii angelus appellatur. cum igitur perfectiore dignati simus doctrina. neque amplius per prophetas. sed per filium ad nos in ultimis his diebus deus locutus sit. longe potiorem et dignam accepto honore uitam exhibeamus. </div>
            <div type="sub" n="5">Etenim absurdum est cum tantus descenderit dominus et non amplius. per seruos. sed per seipsum nos alloqui uoluerit: nos nihil a priscis illis differamus. Illi Moisen. nos Moisi dominum: magistrum habemus. </div>
            <div type="sub" n="6">Quamobrem hoc honore dignam pre nobis feramus philosophiam: et nihil cum terrenis communicemus. Propterea nobis celitus uiuendi normam detulit: ut magistri imitatores pro uiribus efficeremur. </div>
            <div type="sub" n="7">Qua autem ratione possumus christi imitatores fieri? Si omnia in communem non nostram fecerimus utilitatem: et enim christus non sibiipsi morem gessit. Sed ut scriptum est. Improperia inquit improperantium ceciderunt super me. Nemo priuatam querat utilitatem. </div>
            <div type="sub" n="8">sed et proximi ita suam querat. Siquidem illorum res nostre sunt. Corpus namque unum sumus: et inuicem partes et menbra. Nolimus igitur ita alter erga alterum affici: ac si penitus simus alieni. </div>
            <div type="sub" n="9">Nemo illum neque amicum: neque cognatum: neque uicinum: neque quicquam cum eo sibi esse dicat. Quomodo accedam: quid dica? Licet enim horum nihil sit. homo tamen est eiusdem nature particeps sub eodem domino conseruus et contubernalis: eiusdem mundi incola. </div>
            <div type="sub" n="10">Quod si fidem tantum tecum communicat: iam tuum factus est menbrum. Que enim amicitia: que familiaritas: tantam contrahere unionem posset: quantam fidei cognatio? </div>
            <div type="sub" n="11">non enim quantam amicus amico debet propinquitatem: tantam nos habere inuicem oportet. sed quanta est menbri ad menbrum. hac amicitia et cura: aliam maiorem nemo unquam inuenire posset. </div>
            <div type="sub" n="12">Quemadmodum ergo is sane ridiculus foret: qui unde secum familiaritas sit unde propinquitas percontaretur. ita qui unde sibi cum fratre et proximo. Omnes enim in unum corpus baptisati sumus inquit. </div>
            <div type="sub" n="13">Quid significat in unum corpus? ne diuidamur. sed mutuam consuetudinem amicitiamque tanquam unum corpus seruemus. Nolimus inuicem alter alterum contempnere. ne nosipsos contempnamus. </div>
            <div type="sub" n="14">Nemo unquam carnem suam odio habuit. sed nutrit et fouet. Propterea hunc mundum tanquam domum unam nobis deus largitus est: et omnia equa portione distribuit. Vnum solem omnibus lucere fecit. Vno nos tecto: celo uidelicet: operuit. Vnam cunctis mensam: hoc est terram communicauit. </div>
            <div type="sub" n="15">Impartitus est aliam longe maiorem: unam tamen condiscipuli intelligunt. Vnum generationis modum omnibus largitus est spiritalem. Vnum nobis et communis in celo patria: idem poculum omnibus propinatur. </div>
            <div type="sub" n="16">Nihil amplius diuiti et spectato uiro quam pauperi et abiecto deus exhibit: sed uniuersos pariter uocat. Carnalia pari honore: spiritualia similiter. Vnde ergo tanta huius uite inequalitas? Ex diuitum auaricia atque insollentia. </div>
            <div type="sub" n="17">Sed nolite fratres nolite queso ita affecti esse. nec cum ratio ipsa et necessitas in unum nos cogat: a terrenis et caducis huius uite bonis distrahamur. a diuiciis dico: paupertate. sanguinis coniunctione. inimiciciis: amicitia. </div>
            <div type="sub" n="18">Hec enim omnia umbra sunt: et quam umbra abiectiora: habentibus celitus uinculum caritatis. Hoc seruemus dilectissimi toto conatu. quod nullus prauus affectus hanc diuidere perturbare ue poterit unitatem: </div>
            <div type="sub" n="19">quam utinam omnes consequamur. Gratia et benignitate domini nostri Ihesu christi per quem et cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="16">
         <div type="title" n="title">Omelia XVI (xv) </div>
         <div type="sec" n="1">
            <div type="sub" n="1">Et hoc est testimonium Iohannis. Quando miserunt iudei a iherosolimis sacerdotes et leuitas ut interrogarent eum tu quis es. </div>
            <div type="sub" n="2">Graue uicium inuidia est dilectissimi: graue inquam et exitiosum. non iis quibus inuidetur. sed ipsis inuidentibus. Primum enim eos offendit consumitque: tanquam mortiferum quoddam uirus eorum animos occupans. </div>
            <div type="sub" n="3">Si quo autem pacto eum cui inuidetur ledit: paruum quidem et nullius fere momenti detrimentum est: quodque plus emolumenti quam damni afferat. Neque inuidia solum sed etiam in ceteris uiciis. non qui malo afficitur. sed qui afficit is damnum accipit. </div>
            <div type="sub" n="4">Quod nisi ita se haberet. non iniuriam accipiendam potius quam inferendam precepisset Paulus discipulis. Quare non magis inquit iniuriam accipitis? Quare non magis fraudem patimini? </div>
            <div type="sub" n="5">Certo enim nouit: non mala accipientem. sed inferentem omnino exitium secuturum. Hec omnia mihi propter iudeorum inuidiam dicta sunt. </div>
            <div type="sub" n="6">Qui enim ex ciuitatibus ad Iohannem confluxerant: qui propria damnarant peccata: qui baptisati erant. post baptisma tanquam quadam boni operis penitentia: mittunt qui Iohannem interrogent. Tu quis es? </div>
            <div type="sub" n="7">Certe genimina uiperarum et serpentes uel siquid his grauius generatio mala: adultera: peruersa: post baptisma baptistam interrogas et percontaris. Quid hac stulticia stultius? </div>
            <div type="sub" n="8">Quomodo eum conuenistis? Quomodo peccata uestra confessi estis? Quomodo ad baptisma cucuristis? Quomodo ipsum percontati estis. Quid fore agendum? Hec omnia uobis temere et sine ratione facta sunt. cum neque principium neque fundamentum intelligatis. </div>
            <div type="sub" n="9">Verum neque uos accusauit Iohannes. neque quicquam exprobrauit. sed omni cum mansuetudine respondit. Quamobrem: est enim dignum cognitu: ut omnibus eorum manifesta perspicuaque fieret malicia. </div>
            <div type="sub" n="10">Sepenumero Iohannes christo testimonium perhibuit. et cum iudeos baptisaret: frequenter christi meminerat. Ego inquit uos baptiso in aqua. qui autem post me uenit fortior est me. ipse uos baptisabit in spiritu sancto et igni. </div>
            <div type="sub" n="11">Quibus uerbis humana quadam perturbatione affecti sunt. Mundi nanque gloriam affectantes: et secundum faciem iudicantes. Iohannem christo inferiorem: indignum arbitrabantur. </div>
            <div type="sub" n="12">Multa nanque Iohannis generositatem ostendebant. Primum generis claritas. principis enim sacerdotis erat filius. Deinde uita et asperitate: et omnium hominum contemptu insignis. Siquidem ueste: mensa: domo: et ipso uictu contempto. heremum ad ineunte etate incoluit. </div>
            <div type="sub" n="13">Contra: christus obscuro genere natus. Quod sepenumero his uerbis exprobrarunt. Nonne hic est fabri filius? Nonne mater eius dicitur Maria: et frater eius Iacobus et Ioseph? et patria unde originem ducere putabatur ignominia quadam notabatur ut inquit Nathanael. A nazaret potest aliquid boni esse? </div>
            <div type="sub" n="14">Preterea conuersatio omnibus communis: et uestimenta nihil a uulgo differentia. Non enim zona pellicea cingebatur. Neque pilosam uestem induebat: neque melle et locustis uescebatur. sed cum omnibus eandem habebat consuetudinem. Infamium hominum et publicanorum conuiuiis aderat: ut eos ad meliorem frugem alliceret. </div>
            <div type="sub" n="15">quo cum non conueniret. iudei ei exprobrabant. ut ipse christus inquit. Venit filius hominis manducans et bibens. et dicunt. Ecce homo uorax et potator uini. publicanorum et peccatorum amicus. </div>
            <div type="sub" n="16">Cum ergo frequenter Iohannes ab se iudeos ad christum: longe eorum opinione inferiorem dimitteret: egre ipsi ferebant: et rubore perfundebantur. Quippe qui Iohannem potius magistrum habere quam christum uoluissent. palam tamen id dicere uerebantur. Mittunt autem ad eum: ut per adulationem ipsum alliciant ad confitendum se christum esse. </div>
            <div type="sub" n="17">Quamobrem non abiectos et infime sortis homines mittunt. quemadmodum ad christum cum uellent eum capere in sermone. Tunc enim seruos: et iterum Herodianos destinarunt. Nunc autem sacerdotes et leuitas. nec quoslibet sacerdotes. sed ab iherosolimis hoc est maioris autoritatis et nominis. </div>
            <div type="sub" n="18">Non enim temere hoc significauit euangelista: et mittunt: ut interrogarent eum. Tu quis es? Et profecto natales eius adeo celebres erant: ut uulgo diceretur. Quis putas puer iste erit. et super omnia montana iudee diuulgarentur omnia uerba hec. </div>
            <div type="sub" n="19">Et cum iterum iordanem petisset. omnes ad eum ciuitates aduolarent. ex iherosolimis: et ex omni iudea ad Iohannem: ut baptisarentur: concurrerent. Quid igitur interrogant? Non quod ignorarent. Satis enim superque cognoscebatur. Neque ullo pacto poterat ignorari. sed ea quam pauloante diximus ratione: quo eum adducerent ut se christum esse confiteretur. </div>
         </div>
         <div type="sec" n="2">
            <div type="sub" n="1">Audi ergo quomodo beatus Iohannes. non uerbis. sed animo quo illi percontabantur: respondet. Nam cum dixissent. Tu quis es? Non respondit continuo quod recte erat respondendum. Ego uox clamantis in deserto. </div>
            <div type="sub" n="2">sed eorum primum suspitionem ammouit. Interrogatus enim inquit. Tu quis es? Confessus est et non negauit. confessus est quia non sum ego christus. </div>
            <div type="sub" n="3">Et animaduerte euangeliste sapientiam. Tercium idem dicit: ut et baptiste uirtutem et iudeorum maliciam atque stulticiam demonstret. Lucas uero inquit. Quod cum turbe suspicarentur eum esse christum: iterum tollit suspitionem. </div>
            <div type="sub" n="4">Hoc frugi serui officium est: non solum domini sui gloriam non aucupari. sed et a multitudine tributam propulsare. Verum turbe simplicitate et ignorantia in hanc uenere suspitionem. Hi autem mala mente: malo animo: eum percontati sunt: id arbitrati quod diximus. </div>
            <div type="sub" n="5">Quod nisi hoc animo fuissent: non continuo ad aliam uenissent interrogationem. sed indignati tanquam ad propositum non respondisset: neque id dubitare neque id percontatum uenire duxissent. </div>
            <div type="sub" n="6">Verum tanquam in crimine deprehensi et rei: ad aliud uenerunt. Quid ergo? Helias es tu? Et dixit non sum. Arbitrabantur enim eum uenturum sicut christus inquit. </div>
            <div type="sub" n="7">Rogantibus nanque discipulis. Quomodo ergo scribe dicunt quod Heliam oportet primum uenire: ipse respondit. Helias quidem uenturus est: et restituet omnia. Deinde interrogant. Propheta es tu? Et respondit. Non. </div>
            <div type="sub" n="8">Et tamen propheta erat. Quare se prophetam negat? Quia iterum percontantium animum inspexit. Existimabant enim prophetam quendam eximium uenturum eo quod inquit Moises. Prophetam uobis suscitabit dominus deus de medio fratrum uestrorum: tanquam meipsum audite. </div>
            <div type="sub" n="9">Hic autem erat christus. Non igitur rogarunt: an esset unus ex aliorum numero prophetarum. sed articulum addiderunt. ac si dicerent propheta ne ille es: qui a Moise predictus est. Propterea negauit. </div>
            <div type="sub" n="10">Dixerunt ergo ei. Quis es? ut responsum demus iis qui miserunt nos: Quid dicis de teipso? Vides ne hos uehementius urgentes: alliciendo iterum rogantes. non dimittendo. hunc autem summa cum mansuetudine falsas eorum suspitiones omni conatu tollentem? Et ueritatis amicus. </div>
            <div type="sub" n="11">Ego inquit uox clamantis in deserto dirigite uiam domini sicut dixit Hesaias propheta. Cum enim magnum quiddam et eximium secundum eorum opinionem de christo locutus sit: ad prestandam uerbis suis autoritatem prophete statim testimonium adducit. </div>
            <div type="sub" n="12">Et qui missi fuerant: erant ex phariseis. et interrogauerunt eum et dixerunt ei. Quid ergo baptisas: si tu non es christus: neque Helias: neque propheta? Vides quam non temere loquantur. Quoniam ad hoc eum adducere uolebant. </div>
            <div type="sub" n="13">Non tamen hinc orsi sunt: ne quo animo dicerent: deprehenderetur. Et cum se christum esse negasset iterum malicia sua dissimulata: ad Heliam ueniunt: et prophetam. </div>
            <div type="sub" n="14">Quod cum se neutrum esse profiteretur: dubii iam consilii persona et simulatione omni abiecta: aperte fraudulentem mentem his uerbis detegunt. Quid ergo baptisas si tu non es christus? Deinde ut animum celarent addiderunt? neque Helias: neque propheta. </div>
            <div type="sub" n="15">Nam cum adulationibus eum allicere non possent: calumnia se eum coacturum arbitrati sunt: ut quod non esset: se esse confiteretur. O superbiam. O amentiam et curam intempestiuam. </div>
            <div type="sub" n="16">Misistis ut ab eo cognosceretis quis esset et unde. Nunquid ei quid facturus sit prescribetis? Hoc cogentium est: ut se christum confiteatur. Verum tamen neque nunc indignatur Iohannes: neque sic eis: ut merebantur: respondet. Vos precipere et legem mihi ponere audetis. </div>
            <div type="sub" n="17">sed iterum incredibilem pre se fert mansuetudinem. Ego inquit baptiso in aqua. medius autem uestrum stetit quem uos nescitis. Ipse est qui post me uenturus est: qui ante me factus est. cuius non sum dignus ut soluam eius corrigiam calciamenti. </div>
         </div>
         <div type="sec" n="3">
            <div type="sub" n="1">Quid nam his respondere potuissent iudei? Ipsi contra se nulla uenia nulla excusatione dignam sententiam tulerunt. </div>
            <div type="sub" n="2">Quonam pacto tante autoritatis Iohannem: et tam uerum arbitrabantur: ut non solum de aliis testimonium: uerum ipsi de seipso omnia crederent? Neque enim nisi ea essent sententia ipsum interrogatum misissent quid de se diceret. </div>
            <div type="sub" n="3">Nostis enim quod de se dicentibus: iis dumtaxat maxime fidem adhibemus: quos uerissimos arbitramur. Neque hoc tantum eorum os obstruit. sed animus quoque quo ad eum locuti sunt. </div>
            <div type="sub" n="4">Promptissimo namque animo ad eum uenerunt. licet postmodum mutati sint. Que ambo christus his uerbis significauit. Ille erat lucerna ardens et lucens. uos autem uoluistis exultare ad horam in eius luce. </div>
            <div type="sub" n="5">Et responsum eius probauit inquiens. Qui non querit gloriam suam uerax est: et iniusticia non est in eo. Iohannes autem non sibi gloriam quesiuit. sed ad alium eos dimisit. </div>
            <div type="sub" n="6">Et qui missi erant summe erant apud iudeos autoritatis: et primum locum obtinebant. Itaque nulla ex parte confugium aut excusationem habebant. si christo non crederent. Sed qua gratia Iohanni de christo fidem non adhibuistis? </div>
            <div type="sub" n="7">Vos ex primoribus misistis. Vos de his interrogastis. Vos baptiste responsum audistis. omnia conati. omnia scrutati sunt: et suspitiones uestras omnes in medium protulerunt. </div>
            <div type="sub" n="8">et tamen ingenue confessus est: non esse neque christum: neque Heliam: neque prophetam. Neque hoc contentus quis esset ostendit: et de baptismate suo uerba fecit: quod paruum esset et uile: et preter aquam nil amplius haberet. ostendit preterea excellentiam baptismatis: a christo traditi. </div>
            <div type="sub" n="9">Adduxit Hesaie prophete testimonium: qui diu ante deum et se: eius ministrum appellauit. Quid iam dubii relinquebatur: quin deum adorarent et confiterentur. </div>
            <div type="sub" n="10">cum omni adulatione amota uerum esset testimonium. Neque enim aliud testantis mores et sapientia pollicebatur. Ad hoc uel inde perspicuum erat: quod nemo proximum sibi prefert: neque quem sibi honorem arrogare potest: in alium facile confert. </div>
            <div type="sub" n="11">Itaque Iohannes nisi christus deus fuisset: in tantum non descendisset testimonium. Nam si id nomen tanquam conditione sua maius abiecisset. non sane alii: et sane inferiori: tribuisset. </div>
            <div type="sub" n="12">Medius autem uestrum stetit quem uos nescitis. Decens nanque erat: ut in populo tanquam unus ex multitudine uersaretur: qui ubique humilitatem et mansuetudinem doceret. </div>
            <div type="sub" n="13">Nescitis autem quis et unde sit. Illam autem particulam qui post me uenit: frequenter meminit. tantum non dicens. Nolite putare rem ipsam in meo esse baptismate. </div>
            <div type="sub" n="14">Non sane perfectum est. Alius post me uenit. alterum allaturus. hoc tamen illius preparatio quedam est: et precessio. Res nostre umbre sunt: et imago. alium uenire oportet: qui ueritatem afferat. </div>
            <div type="sub" n="15">Quamobrem illud uerbum. post me uenit: eius maxime ostendit dignitatem. Nam si id erat perfectum: nullus erat secundo locus. Ante me factus est hoc est honorabilior. </div>
            <div type="sub" n="16">Inde ne ex comparatione similitudinem intelligerent: cum nullam uellet intelligi: ita se ante fuisse dicit: ut neque inter ultimos ministrorum adnumerari se dignum profiteatur. Soluere enim calciamenta uilissimi serui officium est. </div>
            <div type="sub" n="17">Quod si Iohannes indignus qui corrigiam solueret. Iohannes inquam quo maior inter natos mulierum non surrexit: quo nos loco ponemus? </div>
            <div type="sub" n="18">Si is qui terrarum orbi equiparatur. immo qui maior est (non enim inquit erat iis dignus mundus) ne inter ultimos quidem ministros connumerari se dignum dicit. quid nos innumerorum scelerum pleni dicemus: qui tanto Iohanne sumus inferiores: quanto terra minor est celo? </div>
         </div>
         <div type="sec" n="4">
            <div type="sub" n="1">Hic neque qui soluat corrigiam calciamenti dignum se profitetur. inimici autem ueritatis in tantam prorumpunt insaniam: ut qui deum cognoscant digni se arbitrentur. Quid hac amentia scelestius? Quid superbia insanius? </div>
            <div type="sub" n="2">Bene inquit sapiens. Inicium superbie non cognoscere dominum. Non esset e celo deiectus: neque in diabolum uersus cecidisset angelus: nisi hoc se scelere coinquinasset. </div>
            <div type="sub" n="3">Hoc eum precipitem dedit. hoc in gehennam intrusit. hoc malorum omnium ei causa fuit. Hoc tantarum uirium est ut omnem animi uirtutem: elemosinam: orationes: ieiunium: cetera animi bona corrumpat. </div>
            <div type="sub" n="4">Superbia in hominibus: inmunda inquit est apud deum. Non ergo fornicatio dumtaxat neque adulterium: hominem polluit. sed et superbia. ac etiam illis longe magis. </div>
            <div type="sub" n="5">Quamobrem? quoniam fornicatio et si indigna uenia sit. potest tamen quispiam uoluptatem in excusationem adducere. superbia autem ne minimam quidem: propter quam uel umbram. saltem uenie consequatur. sed nihil aliud est quam deprauatio animi: et morbus grauissimus: non aliunde quam ex insania ortum ducens. </div>
            <div type="sub" n="6">Nihil enim superbo homine insanius: quamuis ditissimus sit: quamuis multa hac exteriori sapientia preditus: quamuis potens: quamuis omnia que homini exoptanda uidentur: in illum congerantur. </div>
            <div type="sub" n="7">Quippe qui humanis bonis superbit miser est: et infelix: et illorum omnium mercedem amittit. Qui eorum gratia qua nulla ex parte bona sunt propter umbram et florem feni (hec enim inanis gloria est) inflatur. Nonne omnium maxime ridiculus est. </div>
            <div type="sub" n="8">cum idem faciat quod quiuis pauper et mendicus et semper famelicus: qui si quando letum somnium uiderit eo letatur? </div>
            <div type="sub" n="9">Miser sane et infelix: qui cum animam tuam grauissimo morbo consumas: et ultima in miseria uerseris. tumescis tamen quod auri tibi talenta sint plurima: quod seruorum multitudo. Verum hec non tua sunt. Si non credis. plurimorum habes exemplum. </div>
            <div type="sub" n="10">Quod si ita insanis: ut neque ex maiorum experientia hoc intelligas. parumper expecta: et in teipso nullam tibi inde utilitatem cognosces. cum exanimis. nec hora: nec breui quidem momento: eorum dominus eris: inuitus aliis relinques: et iis sepenumero quibus nolles. </div>
            <div type="sub" n="11">Multis enim nec sua disponere permissum est. migrauerunt repente e uita: et cum uellent iis frui: non potuerunt. </div>
            <div type="sub" n="12">Quod ne nobis accidat: iam ad sanitatem reuersi: ea nosipsi ad ciuitatem nostram transmittamus: quibus solis fruemur: aliis minime. </div>
            <div type="sub" n="13">Illa in asilum et locum tutissimum recondemus. unde nihil ea nobis poterit auferre. non mors. non testamenta. non hereditatum successiones. non calumnie. non insidie. Sed qui hinc emigrans sua premiserit: iis perpetuo fruetur: </div>
            <div type="sub" n="14">et quis nam tanta laborat insania: ut rebus suis omni tempore se perfruiturum negligat? transferamus igitur illuc nostras diuitias. non nobis asinis opus est: non camelis: nullis iumentis: nullis curribus: nullo alio uehendi instrumento. </div>
            <div type="sub" n="15">qua nos molestia deus liberos reddidit. tantum pauperibus indigemus: claudis: cecis: infirmis. Hii res et pecunias in celum perferre: </div>
            <div type="sub" n="16">et earum dominos ad eternorum bonorum hereditatem perducere: poterunt. quam utinam omnes consequamur. Gratia et benignitate domini nostri Ihesu christi per quem et cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="17">
         <div type="title" n="title">Omelia XVII (xvi) </div>
         <div type="sec" n="1">
            <div type="sub" n="1">Hec in bethauara facta sunt trans iordanem: ubi erat Iohannes baptizans. Altera autem die uidit Iohannes Ihesum uenientem ad se et ait. Ecce agnus dei ecce qui tollit peccata mundi. </div>
            <div type="sub" n="2">Magnum bonum fiducia est: et loquendi libertas: omniaque christi confessioni postponere. tam magnum inquam et admirabile: ut filius dei unigenitus: idem de patre predicet. quamuis non equa sit uicissitudo. tu enim confiteris in terra. ipse in celo. tu presentibus hominibus. ille patre et angelis omnibus. </div>
            <div type="sub" n="3">Talis Iohannes. non multitudine. non gloria. nulla re humana motus: omnia pessundat. liberrime ut debet christi misteria omnibus adnunciat. propterea etiam locum significat euangelista: ut magnanimi preconis fiduciam ostenderet. </div>
            <div type="sub" n="4">Non enim domi neque in angulo aliquo se abdidit. sed apud iordanem: in media omnium qui a se baptisatum uenerant multitudine: id palam profitebatur. Venerant enim iudei dum baptisaret. tunc supremum illud archanum et inenarrabilis doctrine plenum de christo predicauit: quodque non esset dignus soluere eius corrigiam calciamenti. </div>
            <div type="sub" n="5">Propterea inquit. Hec in bethania facta sunt. Quedam autem exemplaria ueriora uidentur in quibus bethauara scriptum est. Bethania enim non trans iordanem: neque in deserto erat. sed non longe ab iherosolimis. Locorum autem alia etiam ratione meminit. </div>
            <div type="sub" n="6">Nam cum non antiqua: sed que pauloante contigerant esset narraturus: qui aderant et uiderant: eos testes adducit. ex quibus rem certam innuit. </div>
            <div type="sub" n="7">Confidens enim nihil se ueritati addidisse. sed ut res se habuerat: pure et simpliciter enarrasse: a loco testimonium accepit. non paruum: ut dixi futurum ueritatis: indicium. Altera autem die uidit Iohannes Ihesum uenientem ad se: et ait. Ecce agnus dei. ecce qui tollit peccata mundi. </div>
            <div type="sub" n="8">Distribuerunt tempora euangeliste. Matheus. priusquam Iohannes baptista caperetur tempora prosequens: ad ea que secuta sunt properat. Euangelista autem Iohannes: his maxime immoratur. </div>
            <div type="sub" n="9">Et ille postquam uenit Ihesus e deserto: interim omissis omnibus: que Iohannes: que iudei missi inuicem uerba contulerint: et aliis pluribus: continuo transit ad carcerem. Cum audiret inquit Ihesus: quod traditus esset Ioannes: secessit in desertum. </div>
            <div type="sub" n="10">Iohannes autem hoc tacuit: utpote a Matheo narratum. Narrat autem que post descensum montis secuta sunt. et multis pretermissis: addit. Nondum enim missus erat Iohannes in carcerem. </div>
            <div type="sub" n="11">Et qua nam gratia hoc in loco inquit Ihesum ad ipsum uenisse: non semel sed iterum? Matheus necessarium eius aduentum fuisse inquit: baptismatis gratia. Addit enim Ihesus. Sic enim decet nos implere omnem iusticiam. </div>
            <div type="sub" n="12">Iohannes eum iterum uenisse dicit post baptisma: quod manifestauit inquiens. Ego uidi spiritum descendentem quasi columbam: et manentem super eum. Qua igitur gratia uenit nunc ad Iohannem neque enim uenientem tantum. </div>
            <div type="sub" n="13">sed ad se inquit? Cur inquam? Ne quis suspicaretur cum primum una cum cetera multitudine uenisset: eadem qua alii causa uenisse: ut scilicet peccata confiteretur: et in penitentiam ablueretur in flumine. </div>
            <div type="sub" n="14">Idcirco uenit prebens Iohanni occasionem: ut eiusmodi suspitionem tolleret: quam illud uerbum. Ecce agnus dei. ecce qui tollit peccata mundi: penitus tollit. </div>
            <div type="sub" n="15">Qui enim tanta excellit puritate: ut aliorum peccata possit abluere. sane constat eum non ad confitendum peccata uenisse. sed ut illi admirabili preconi: hanc daret occasionem: et secunda hac uoce iis qui prioria audierant: et certius dicta imprimeret: et alia superadderet. </div>
            <div type="sub" n="16">Illud autem uerbum. ecce: ponitur eo quod sepe multi ex iam dictis ipsum inquirebant. ideo presentem ostendit. Ecce hic est de quo sermo iam habitus est. Hic est agnus. </div>
            <div type="sub" n="17">Agnum autem appellat: ut Hesaie prophetiam in memoriam iudeis reducat: ut per figuram magis eos ad ueritatem alliciat. </div>
            <div type="sub" n="18">Ille quidem agnus nullius peccatum accepit. hic autem totius orbis terrarum. Periclitantem enim mundum: quamprimum ab ira dei liberauit. Hic est de quo dixi. Post me uenit uir: qui ante me factus est. </div>
         </div>
         <div type="sec" n="2">
            <div type="sub" n="1">Vides et in hoc loco quomodo superiora interpretatur. Nam cum dixisset. Agnus qui tollit peccata mundi. subdidit. Quoniam ante me factus est. uidelicet quod accipit peccata mundi: et baptizat in spiritu sancto. </div>
            <div type="sub" n="2">Meus enim aduentus nihil aliud habuit: quam predicare commune orbi terrarum prestitum beneficium: et in aqua baptizare. huius autem purgare humanum genus: et largiri paracliti operationem. Hic ante me factus est. hoc est clarior apparuit: quia prior me erat. </div>
            <div type="sub" n="3">Pudeant Pauli samosatensis sectatores: tam manifestam oppugnare ueritatem. Et ego nesciebam eum. Aufert omnem testimonio suspitionem. cum non humane familiaritatis gratia. sed diuina reuelatione id perhibere ostendat. </div>
            <div type="sub" n="4">Nesciebam eum inquit. Quomodo ergo dignus est fide testis? Quomodo alios docet qui nescit? Non inquit nescio sed nesciebam: ut hoc uerbo maxime sibi crederetur. </div>
            <div type="sub" n="5">Quo enim pacto tantum ignoto tribueret? Sed ut manifestetur Israel. propterea ego ueni in aqua baptizans. Non igitur ipse baptismatis indigebat. Neque alia ratione illud lauacrum institutum est. quam ut uiam reliquis ad christi fidem preberet. </div>
            <div type="sub" n="6">Non enim inquit ut baptismate ablutos mundem: neque ut peccatis liberem: ad baptizandum ueni. sed ut manifestetur Israel. Quid enim dic queso. Nonne licebat sine baptismate predicare et multitudinem facile ad credendum adducere? </div>
            <div type="sub" n="7">Minime: neque enim tanto studio omnes festinassent: si sine baptismate fuisset predicatum: neque nisi ex comparatione: eius excellentiam didicissent. </div>
            <div type="sub" n="8">Siquidem multitudo. non ut predicationem audiret. sed ut confessi peccata baptisarentur concurrebat. Aduenientes christi doctrina imbuebantur. et baptismatis intelligebant differentiam: quantum iudaice institutioni prestaret. Idcirco omnes confluebant. Nec tamen sic erat in precio. </div>
            <div type="sub" n="9">Quomodo igitur cognouisti eum? Quia spiritus descendit. Verum ne quis spiritus: quemadmodum nos: eum indiguisse arbitraretur audi quo pacto hanc tollit suspitionem: ut ostendat spiritum ad christum adnunciandum descendisse. </div>
            <div type="sub" n="10">Nam cum dixisset: et ego nesciebam illum. addidit. Sed qui misit me baptizare: ille mihi dixit: Super quem uideris spiritum descendentem: et manentem super eum: hic est qui baptizat in spiritu sancto. </div>
            <div type="sub" n="11">Vides ad hoc uenisse spiritum ut christum ostenderet? Non erat Iohannis suspectum testimonium nihilominus ut id probabilius faceret ad deum et spiritum sanctum relegauit. </div>
            <div type="sub" n="12">Cum enim rem tam magnam et admirabilem dignamque que omnes in admirationem conuerteret: testificaretur. uidelicet quod uniuersi orbis terrarum solus peccata auferret: et tantam multitudinem abluendam diuini muneris magnitudo sufficeret: huiusmodi iam sententiam confirmat. </div>
            <div type="sub" n="13">Confirmatio autem est quod filius dei sit: neque baptismate indigeat: et quod idcirco spiritus: descendit: ut eum dumtaxat manifestaret. Non enim erat Iohannis dare: quod ab eo baptizati significabant cum dicerent. Sed neque si spiritus sanctus est audiuimus. </div>
            <div type="sub" n="14">Non enim baptismate christus: neque illo: neque alia re. sed baptisma: christi indiguit gratia. Hoc enim fons et caput omnium bonorum relinquebatur: ut scilicet qui baptizarentur: digni essent spiritu sancto. Hanc igitur spiritus sacietatem aduentu suo impleuit: </div>
            <div type="sub" n="15">et testimonium perhibuit Iohannes dicens. Quod uidi spiritum descendentem quasi columbam de celo: et manentem super eum. et ego nesciebam eum. Sed qui misit me baptizare in aqua ille mihi dixit. Super quem uideris spiritum descendentem: et manentem super eum. hic est qui baptizat in spiritu sancto. et ego uidi: et testimonium perhibui. quia hic est filius dei. </div>
            <div type="sub" n="16">Frequenter hac utitur particula. nesciebam eum. Qua nam gratia? Ei cognatione iunctus erat secundum carnem. Ecce enim inquit Elizabet cognata tua: et ipsa concepit filium. Ne igitur uideretur ad uoluntatem loqui: eius cognationis gratia inquit. Nesciebam eum. </div>
            <div type="sub" n="17">et merito sane. Qui in deserto extra paternam domum a pueris uersatus erat. quid mirum si christum nesciebat antequam spiritus descenderet? Quod si ante baptisma eum cognouit: prohibebat eum dicens. Ego a te debeo baptizari. </div>
            <div type="sub" n="18">Hoc enim signum erat certissime cognitionis. non tamen multo ante tempore eius noticiam habuit. Nec abre. Miracula enim que a pueris christus fecerat. ut de magis et alia huiusmodi: diu ante: Iohanne adhuc infante contigerant. </div>
            <div type="sub" n="19">Interea multo intercedente tempore: minime mirum si ignorabatur. Nam si antea notus fuisset non utique dixisset. Vt manifestetur in israel. propterea ueni baptizans. </div>
         </div>
         <div type="sec" n="3">
            <div type="sub" n="1">Hinc constat signa illa et miracula que in christi puericia feruntur: uera non esse. Nam si a pueris miracula facere cepisset: non sane eum Iohannes ignorasset: nec reliqua multitudo indiguisset magistro: qui ipsum manifestaret. </div>
            <div type="sub" n="2">Nunc autem inquit: propter hoc ueni ut manifestetur israel. Sed qua nam ratione inquit. Ego debeo a te baptizari? </div>
            <div type="sub" n="3">Deinde utpote qui manifestius eum cognosceret: turbis eum manifestauit dicens. hic est qui baptizat in spiritu sancto: quem dixi post me uenit uir: qui ante me factus est. Quia et qui misit me baptizare in aqua. propterea misit me ut manifestetur israel. Ipse ante descensum spiritus: Iohanni reuelatus est. </div>
            <div type="sub" n="4">Idcirco et antequam uenisset: dixit. Post me uenit uir: qui ante me factus est. Nesciebat igitur antequam christus ad Iohannem ueniret. sed cum baptisandus esset tunc eum cognouit et maxime cum pater eum prophete reuelasset: et spiritus iudeis (quorum gratia descenderat) qui baptisaretur ostendisset. </div>
            <div type="sub" n="5">Itaque ne Iohannis contempneretur testimonium cum inquit. Quia prior me erat: et in spiritu baptisat: et iudicabit orbem terrarum. Ideo pater ipse uoce sua filium professus est: et spiritus supra christi caput descendit. </div>
            <div type="sub" n="6">Cum enim alter baptisaret: alter baptisaretur. ne quis de Iohanne id uerbum dictum arbitraretur: uenit spiritus qui huiusmodi amouit dubitationem. Itaque cum inquit. Nesciebam eum. superiora tempora respicit. non que circa baptisma fuerant. </div>
            <div type="sub" n="7">Nam quo pacto prohibuisset dicens. Ego debeo a te baptisari? quomodo hec de eo loqueretur? Sed quid non credebant iudei? </div>
            <div type="sub" n="8">Non enim solus Iohannes uidit spiritum in columbe similitudinem. Quoniam hoc misterium non corporeis tantum oculis indigebat. sed mentis potius. ne inanis species putaretur. </div>
            <div type="sub" n="9">Nam si miracula facientem christum. cum tactu solo infirmos sanaret: mortuos uite redderet: uidentes iudei non crediderunt. sed inuidia perciti: contraria sibi uidere uidebantur. quo pacto solo spiritus aduentu abiecissent incredulitatem? </div>
            <div type="sub" n="10">Quidam autem dicunt. non omnes. sed Iohannem tantum: et quosdam uita et moribus probatiores spiritum uidisse. Nam etsi corporeis oculis in columbe speciem spiritus descendens uideri poterat. non tamen necessario sequebatur: ut ab omnibus spectaretur. </div>
            <div type="sub" n="11">Etenim Zacharias sub corporea imagine multa conspicatus est. necnon et Daniel et Hiezeciel. nullum tamen uisionis socium habuerunt. Preterea Moises multa uidit: qualia aliorum nemo. </div>
            <div type="sub" n="12">Et transfigurationem in monte: non omnes uiderunt discipuli. Sed neque in resurrectione uisionis illius omnes fuere participes. Quod significauit Lucas cum inquit. Qui dedit eum manifestum fieri testibus preordinatis. Et ego uidi et testimonium perhibui. quia hic est filius dei. </div>
            <div type="sub" n="13">Agnum ipsum appellauit: atque quod spiritu baptisare deberet professus est. Filium autem dei nequaquam. </div>
            <div type="sub" n="14">Atqui: post baptisma nihil ipsum dixisse scribunt alii euangeliste. Verum omissis que interea facta sunt: post captum Iohannem: miracula prosequuntur. </div>
            <div type="sub" n="15">Ex quo non immerito coiectari possumus. quod et hec et alia plura pretermiserint. Quod etiam hic euangelista in fine operis sui demonstrauit. </div>
            <div type="sub" n="16">Tantum autem abest ut fingant aliquid magnum de eo. ut que uidentur exprobranda esse: omnes uno ore diligentissime posuerint. neque inuenires qui eorum quicquam relinqueret. </div>
            <div type="sub" n="17">Miracula autem: alii alia omiserunt: alia nemo meminit. Hec non temere dixi. sed ad contundendam gentilium impudentiam. </div>
            <div type="sub" n="18">Sufficiens sane hoc ad discipulorum mores ostendendos exemplum quod nihil ad gratiam loquantur. poteritisque aduersus fidei oppugnatores his muniri rationibus. </div>
            <div type="sub" n="19">Verum attendite queso. Etenim absurdum est: quod medicus: coriarius: textor: et omnes generatim opifices: quisque pro artis sue professione pugnet. Cristianus autem non possit ullam religionis sue afferre rationem. </div>
            <div type="sub" n="20">Atqui: ille artes neglecte: ad pecuniam damnum referunt. huius autem contemptus: anime detrimentum affert: et tamen tanta miseria: tanta insania laboramus: ut in illas omnem curam: cogitationemque adhibeamus. necessaria autem et salutis nostre munimenta firmissima: pro nihilo ducimus. </div>
         </div>
         <div type="sec" n="4">
            <div type="sub" n="1">Hoc non sinit gentiles recognoscere errorem suum: atque deridere. Nam cum ipsi mendatio nixi: omnia faciant ut dogmatum suorum ignominiam defendant. nos autem ueritatis cultores: ne hiscere quidem ad nostra tutanda possimus. que cause est quin doctrine nostre nimiam damnent imbecillitatem: </div>
            <div type="sub" n="2">quin fraudem et stulticiam in nobis suspicentur: quin christo tamquam mendaci et multitudinis stulticia fraude sua abutenti maledicant. </div>
            <div type="sub" n="3">huius nos causa blasphemie. Nos inquam qui nolumus piis religionis nostre sermonibus inuigilare. sed superuacuis et caducis rebus curam omnem adhibemus. </div>
            <div type="sub" n="4">et qui saltationis: et aurigandi: et bestias conficiendi studio: delectantur. huiusmodi certaminibus totis uiribus incumbunt. ne inferiores euadant: et studia sua maiorem immodum laudant: et aduersus eorum accusatores: excusationem meditantur. qui uero reprehendit: maledictis prosequuntur. </div>
            <div type="sub" n="5">In christiana autem religione defendenda: nulla cura adhibita. turpescimus: oscitamus: maxime ridiculi deprehendimur. et quid non summam dei subimus indignationem. cum christum inferiore loco quam saltatorem habeamus? </div>
            <div type="sub" n="6">Horum enim opera quamuis turpissima: multis modis excusare adnitimur. christi miracula quamuis orbem terrarum conuerterint: neque intelligere: neque curare uidemur. </div>
            <div type="sub" n="7">Credimus in patrem et filium et spiritum sanctum. in resurrectionem corporum. in uitam eternam. Siquis gentilium percontaretur. Quis his pater est? Quis filius? Quis spiritus sanctus? </div>
            <div type="sub" n="8">Tres deos asseritis: et nos plurium deorum assertores reprehenditis? Quid ad hoc dicetis? Quid respondebitis? Quo pacto has dissoluetis obiectiones. </div>
            <div type="sub" n="9">Quid autem si uobis ad hec obmutescentibus aliam inferat questionem. An in hoc corpore an in alio resurrecturi simus. Et si in hoc: que necessitas ut dissoluatur? </div>
            <div type="sub" n="10">Quid preterea: hoc tandem: et non superiori tempore: christus humanam carnem accepit? Quid ei in presentia potius quam tot superioribus seculis uisum est: humano generi prouidere? </div>
            <div type="sub" n="11">Neque enim necessarium est: ut qui plures preterea questiones accumulat: earum conticeat solutiones: ne rudioribus obsit. Arbitramur sane que diximus suffectura ad somnum uestrum excutiendum. </div>
            <div type="sub" n="12">Quid igitur si hec et huiusmodi percontarentur. Non potestis ipsa uerba audire. quod nos queso manet supplicium. cum tanti simus erroris autores: iis qui in tenebris inuoluuntur. </div>
            <div type="sub" n="13">Vellem si horum studio teneremini. huc in medium impii alicuius gentilis philosophi contra nos librum proferre: contra senioris huius: ut hac uos ratione excitarem: et desidiam uestram excuterem. </div>
            <div type="sub" n="14">Nam si illi ut contra religionem nostram loquerentur tantopere inuigilarunt. qua nos uenia dignamur: nisi huiusmodi contra nos insultus propulsare calleamus. Hoc nos Paulus precipit. Inquit enim parati semper ad satisfactionem omni poscenti uos rationem: de ea que in uobis est fide: et spe. </div>
            <div type="sub" n="15">Et iterum. Verbum christi inhabitet in uobis habundanter. sed quid ad hec respondent fucis stultiores? Benedicta omnis anima simplex. et qui simpliciter ambulat in fiducia ambulat. </div>
            <div type="sub" n="16">Hoc nanque omnium malorum causa est: quod non multi scripturarum testimonia in oportunis rebus sciunt adducere. Non enim eo loco simplex pro stulto: et pro eo qui nihil nouit intelligendum est. sed pro non malo: non uersuto. </div>
            <div type="sub" n="17">Nam si ita intelligeretur superuacaneum fuisset dicere. Estote prudentes sicut serpentes: et simplices sicut columbe. Sed quid hec cum in nullam huius disputationis adducamur necessitatem? Preterea neque alia in hac uita nobis recte efficiuntur. </div>
            <div type="sub" n="18">sed undique miseri: undique ridiculi: in mutuas semper calamitates intenti. In corrigendis et accusandis criminibus: pigri: oscitamus. Quamobrem uos hortor nunc saltem uestri iuris facti: ne in reprehendendo tantum perseueretis. </div>
            <div type="sub" n="19">Siquidem non satis est ad placandum deum. sed optimam uitam induamini: ut ad gloriam dei in hoc seculo uiuentes: futuram omnes consequamur. Gratia et benignitate domini nostri Ihesu christi: per quem et cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="18">
         <div type="title" n="title">Omelia XVIII (xvii) </div>
         <div type="sec" n="1">
            <div type="sub" n="1">Altera die iterum stabat Iohannes: et ex discipulis eius duo: et respiciens Ihesum ambulantem dicit. Ecce agnus dei. et audierunt eum duo discipuli loquentem: et secuti sunt Ihesum. </div>
            <div type="sub" n="2">Pigra quodammodo humana uita est: et ad perditionem procliuis. non propter nature nostre opificium. Sed propter uoluntatis desidiam. Quamobrem sepius admonendum est. Vnde Paulus. Hec scribere mihi quidem non graue. uobis autem tutum. </div>
            <div type="sub" n="3">Terra enim semel accepto semine mox profert fructus: neque indiget altera satione. In anima nostra non ita usuuenit. sed frequenter et summa cum diligentia in ea serendum est: ut semel saltem fructum accipiat. </div>
            <div type="sub" n="4">primum enim non facile insident: et imprimuntur animo uerba dei. quoniam multa sequitur difficultas. multis obstruitur spinis anima. multi adsunt insidiatores: semina diripientes. </div>
            <div type="sub" n="5">Deinde cum germinant et radices agunt semina: iterum indigent diligentia: ut ad maturitatem perueniant: et cum peruenerint ut integra perstent: et a nemine ledantur. </div>
            <div type="sub" n="6">In seminibus enim cum e uagina spica erupit: et rubiginem et cetera noxia facile contempnit. In doctrina autem perfectum opus: nonnunquam aliqua incumbens tempestas et fluctus perdidit. idque et rerum difficultate: et hominum qui sciunt et uolunt ledere fraudibus uariisque aliis temptationibus penitus labefactatur. </div>
            <div type="sub" n="7">Hec autem non temere uobis dicta sunt. sed ut quotiens idem Iohannem repetentem audieris: nolis tanquam nugatorem contempnere: neque superfluum et molestum arbitrari. </div>
            <div type="sub" n="8">uoluit enim semel audiri. sed cum non multi eius uerbis a principio nimio somno oscitantes uacauerint iterum eos excitat. Considera autem eius uerba: inquit enim. Qui post me uenit ante me factus est. et item. Non sum dignus soluere eius corrigiam calciamenti: </div>
            <div type="sub" n="9">et iterum. Hic est qui baptisat in spiritu sancto et igne. Quodque spiritus uisus est descendens quasi columba super eum. Et quod testimonium perhibuit. quoniam hic est filius dei. Nemo his uerbis attendit. nemo rogauit cur: pro quo: et qua ratione: id diceret. </div>
            <div type="sub" n="10">Dixit preterea. Ecce agnus dei: ecce qui tollit peccata mundi. Neque hoc ulla eos admiratione affecit. Idcirco repetere cogitur tanquam duram quandam et immitem terram nouali frequenter molliens. et sermone tanquam aratro subactam mentem excitans. Hoc pacto semina alte deicit. </div>
            <div type="sub" n="11">Propterea non longiori usus est oratione. quoniam unum tantum curabat: ut christo omnium animos coniungeret. Norat enim si hoc reciperent: non amplius testimonio alicuius indigere: ut factum est. </div>
            <div type="sub" n="12">Nam si Samaritani audito christi sermone: dicunt mulieri. Non iam propter tuam loquelam credimus. ipsi enim audiuimus et scimus. quia hic est uere saluator mundi. Longe magis discipuli id fecissent: effeceruntque. </div>
            <div type="sub" n="13">Nam cum abeuntes uno tantum uesperi christum audissent. non amplius reuerterunt: ut et Iohanni ministrarent: et eius audirent predicationem. Inuenit enim hic primum inquit fratrem suum Simonem. et dicit ei. Inuenimus Messiam: quod est interpretatum christus. </div>
            <div type="sub" n="14">Intuere hoc etiam loco: quod neque cum dixit. post me uenturus est: qui ante me factus est: neque cum. Non sum dignus soluere eius corrigiam calciamenti: quemquam lucratus est. Verum cum de christi generatione uerba habere: et in humiliorem sermonem descendere cepit. tunc secuti sunt discipuli. </div>
            <div type="sub" n="15">Vnde animaduertendum est. quod non tam multi ad christum sectandum adducuntur: quando magnum aliquid et altum de deo dicitur. sicut cum ad humiliora: et ad auditorum salutem accomodatiora: descenditur. </div>
            <div type="sub" n="16">Audiuerunt igitur a Iohanne quod tollit peccata mundi: et euestigio ad eum properarunt. Nam si peccata abluere et sine labore nostro iis nos liberare potest cur tantam reicimus gratiam? </div>
            <div type="sub" n="17">Audiant cathecumini: et qui ad ultimum usque spiritum propriam contempnunt salutem. Iterum instat Iohannes. Ecce agnus dei? Nihil christus sed ille omnia loquitur. </div>
            <div type="sub" n="18">ita et sponsus: nihil ad sponsam primo loquitur. sed silet. Alii ipsum ostendunt. alii sponsam accipiunt. cui tantum monstratur: neque a seipso eam. sed alio tradente accipit sponsus. </div>
            <div type="sub" n="19">Cum uero traditam acceperit. ita ei afficitur: ut minime amplius despondentium reminiscatur. Ita christus uenit ut ecclesiam componeret. nullum ipse uerbum fecit. tantum presto fuit </div>
            <div type="sub" n="20">amicus eius Iohannes. dextram imposuit sponse. ipse uerba habuit. et hominum animas christo tradidit. Quibus acceptis ita formauit: ut non amplius ad Iohannem esset redeundum. </div>
         </div>
         <div type="sec" n="2">
            <div type="sub" n="1">Aliud preterea animaduertendum est. Quod quemadmodum in nupciis: non sponsa sponsum petit. sed contra: etiam si regis filius uilem ancillam duceret. </div>
            <div type="sub" n="2">ita nunc non in celum humana ascendit natura. sed ipse deus ad hanc descendit: quamuis humilem: quamuis contemptam. Re autem perfecta non permisit eam amplius: hic immorari. sed ad patriam domum sustulit. </div>
            <div type="sub" n="3">Sed qua nam gratia non seorsum suis conuocatis discipulis Iohannes hec cum iis loquitur et ita eos christo commendat. sed omnibus presentibus inquit ad eos. Ecce agnus dei? Ne uideretur id ex composito fecisse. </div>
            <div type="sub" n="4">Nam si ipsius hortatu: et tanquam gratiam ei haberent christum peciissent. resilissent fortasse. Nunc autem ex communi doctrina eum secuti. firmi perstiterunt discipuli. non magistri gratiam. sed propriam tantum spectantes utilitatem. </div>
            <div type="sub" n="5">Prophete et apostoli omnes absentem christum predicauerunt. Illi quidem ante. hii uero post acceptam carnem. Iohannes autem solus presentem. Quare amicum ipsum sponsi appellat. Affuit enim solus nupciis: </div>
            <div type="sub" n="6">omnia fecit. omnia ad finem perduxit. Ipse rem orsus est et uiso Ihesu ambulante inquit. Ecce agnus dei. Neque uoce tantum. sed et oculis christum testatus est et admiratus: et incredibili gaudio exultauit. </div>
            <div type="sub" n="7">Neque iam exhortatur. sed admiratur et obstupescit presentem: et dei donum quod adnunciaturus uenerat: et purgationis modum manifestat. Agnus enim utrumque significat. </div>
            <div type="sub" n="8">Neque dixit qui tollet. aut tulit. sed tollit peccata mundi: ut quottidie ea tollere intelligatur. Non enim cum passus est: solum nostra abstulit peccata. sed ex illo hactenus tollit. Non semper crucifigitur. unum nanque pro peccatis nostris tulit sacrificium. sed semper per illud nos purgat. </div>
            <div type="sub" n="9">Quemadmodum igitur cum uerbum dixit: et filium utrumque pre ceteris eximium intellexit: ita et agnus et propheta: et lux uera: et pastor bonus: et alia que ab eo articuli adiectione dicta sunt. Precipuum quidem et ceteris prestantius demonstrant. </div>
            <div type="sub" n="10">Etenim et agni et prophete et filii multi sunt. sed hic longe prestat. Neque articulo solo sed unigeniti quoque adiectione hoc confirmat. Nihil enim cum creatura communicat. </div>
            <div type="sub" n="11">Quod si cui non idoneo tempore hora uidelicet decima hec dicta uiderentur (hora enim inquit quasi decima erat) multum mea sententia fallitur. Mundi nanque hominibus carnisque uoluptatibus deditis: id tempus non admodum comodum est: ad aliquid serio peragendum. eo quod mens cibo ingrauescit. </div>
            <div type="sub" n="12">Iohannes autem etiam uesperi tam sobrius erat: quam nos sub aurora. immo longe magis. Nam sepenumero uespertini cibi reliquie: animi sollertiam mane etiam hebetant. ille autem nullo huiusmodi onere premebatur. Non igitur immerito sub uesperum hunc sermonem habuit. </div>
            <div type="sub" n="13">Preterea in deserto conuersabatur: iuxta iordanem: quo omnes summo feruore ad baptisma concurrebant: parum secularia curantes: et ut christum sectarentur triduo cibis omnibus abstinebant. </div>
            <div type="sub" n="14">Hoc enim studiosi preconis: et diligentis agricole officium est. ut non prius ab opere desistant: quam quod intendunt effecerint. Sed quid tandem non uniuersam iudeam christum adnunciando peragrauit? Quid iuxta iordanem tantum immoratus: uenientem expectauit quem ostenderet? </div>
            <div type="sub" n="15">quoniam per opera id fieri uolebat. Id curabat ut christus nosceretur et persuaderet: ut uitam eternam audirent. </div>
            <div type="sub" n="16">illi maius: operum scilicet: reliquit testimonium. quemadmodum ipse inquit. Ego ab homine non accipio testimonium. opera que dedit mihi pater: hec sunt que testimonium perhibent de me. </div>
            <div type="sub" n="17">Vide quanto hoc clarius sit. Cum enim scintillam paruam excitasset: repente flamma ad summum euasit. Nam qui prius Iohannis uerbis minime mouebantur. postmodum dicunt: quecunque Iohannes dixerit uera esse. </div>
         </div>
         <div type="sec" n="3">
            <div type="sub" n="1">Accedit ad hoc: quod si in his adnunciandis orbem peragrasset. humano quodam studio id fecisse uideretur: et non parua auditorum animis orta esset suspitio. Et audierunt eum duo discipuli loquentem: et secuti sunt Ihesum. </div>
            <div type="sub" n="2">Atqui: et alii erant Iohanni discipuli: qui non modo non secuti sunt. sed ei emulabantur. Dicebant enim. Rabi. qui erat tecum trans iordanem: cui tu testimonium perhibuisti. Ecce hic baptisat et omnes ueniunt ad eum. </div>
            <div type="sub" n="3">Et iterum uidentur eum accusare. Quare nos ieiunamus et discipuli tui non ieiunant? Sed meliores: nullo alio affectu perturbati: audito Iohanne euestigio secuti sunt Ihesum. </div>
            <div type="sub" n="4">non quod magistrum despicerent. sed quod certam fidem eius adhiberent testimonio. Maximum autem argumentum est recta eos mente secutos: </div>
            <div type="sub" n="5">quod nullo hortatu. suspitiosum enim fuisset. sed solo auditu: quod in spiritu sancto esset baptisaturus: secuti sunt: neque magistrum reliquerunt. sed quid ille amplius quam Iohannes ferret: ediscere uoluerunt. </div>
            <div type="sub" n="6">Et animaduerte uerecundam diligentiam. Non enim quamprimum de magnis et necessariis rebus Ihesum percontantur: neque de publicis simpliciter. sed propriis. </div>
            <div type="sub" n="7">Norant enim non uilia et abiecta. sed uera esse magistri uerba. Erat autem Andreas frater Simonis petri unus ex duobus: qui audierant a Iohanne: et secuti fuerant eum. </div>
            <div type="sub" n="8">Qua gratia alterius non meminit? Sunt qui dicunt quoniam ipse sit euangelista: qui secutus est. alii quod obscurus esset. Neque preter necessaria sibi dicenda ducit. </div>
            <div type="sub" n="9">Nulla enim utilitas eius nominis cognoscendi. Neque septuaginta duo suis quisque nominibus cognoscuntur. Ita et Paulus. Misimus inquit cum eo fratrem in multis sepe studiosum. cuius laus in euangelio. </div>
            <div type="sub" n="10">Andree autem meminit. uel hanc ob causam. ut cum audieris ipsi et Simoni christum dicentem. Venite post me faciam uos fieri piscatores hominum. tam admirabilem promissionem. intelligas cur non dubitaret et fratrem iam fidei iecisse fundamenta. </div>
            <div type="sub" n="11">Conuersus autem Ihesus et uidens eos sequentes dicit eis. Quid queritis? Hinc admoneri possumus deum suis in nos beneficiis: nostras non preuenire uoluntates. sed a nobis incipiendum esse. sed cum nos promptu: paratoque animo ad suscipiendam gratiam exhibemus. tunc multas nobis offert salutis occasiones. </div>
            <div type="sub" n="12">Quid queritis? Quid sibi uult hec interrogatio? Qui humanorum cordium scrutator est: qui cogitationes nostras aperte intuetur: is interrogat. non ut sciat (scit enim) sed ut rogando eos sibi conciliet: et familiares reddat atque audentiores: seque suo eos dignari colloquio ostendat. </div>
            <div type="sub" n="13">Credibile enim erat eos subuereri et formidare. cum se rudes intelligerent: et tantum de illo magistri accepissent testimonium. Amouende igitur uerecundie. et timoris gratia rogat: neque domum usque: silentio sinit peruenire. </div>
            <div type="sub" n="14">Atqui: idem eo tacente euenisset secuti essent. Cur igitur rogat? Vt eos ut dixi bona spe confirmaret ne erubescerent: hesitarentque. </div>
            <div type="sub" n="15">Nec ex sequentibus tantum. sed ex interrogatione: eorum ostendit desiderium. Siquidem cum nihil adhuc magnum: neque uidissent neque audissent ab eo. magistrum appellant: se discipulis annumerant: et cur sequantur ostendunt. ut uidelicet aliquid utile decerperent. </div>
            <div type="sub" n="16">Animaduerte queso horum prudentiam. Non dixerunt. Doceas quid sequamur quid necessario faciendum. sed Rabbi inquiunt: ubi habitas? In ocio enim ut dixi: et rogare et audire aliquid: ab eo uolebant. </div>
            <div type="sub" n="17">idcirco neque tempus distulerunt: neque se postridie publice disputantem audituros dixerunt. sed uehemens audiendi desiderium pre se ferunt: ne horam quidem dimittentes. Et animaduerte animi ardorem. O memorabilem illorum sapientiam. O diligentiam. O in magistrum fidem. Etenim iam sol ad occasum properabat (hora enim erat quasi decima) </div>
            <div type="sub" n="18">et propterea etiam christus domum non docet. sed allicit sequentes: ostendens iam in suos accepisse. Non dixit igitur intempestiuum esse ut ad se proficiscerentur. sed uenite inquit et uidete ubi habitem. Non dicit audietis cras siquid uultis: neque tunc missos fecit. sed tanquam amicos: longa deuinctos consuetudine alloquitur. </div>
            <div type="sub" n="19">Quo igitur pacto inquit filius hominis non habet ubi caput inclinet? quoniam nullum habuit proprium diuersorium. Ita ea intelligenda est parabola. Non quod domum non habitaret. </div>
            <div type="sub" n="20">hoc autem dixit euangelista. quia apud eum ea die moram traxerunt. Sed cur non id addidit? Tanquam manifestum esset. Neque enim alia ratione secuti sunt: neque christus eos allexit: quam ut erudiret: quod tam largiter et prompte una nocte acceperunt: ut mox uterque alios allicerent. </div>
         </div>
         <div type="sec" n="4">
            <div type="sub" n="1">Hinc facile admonemur omnia pre diuinarum rerum doctrina: et uana et superflua estimanda. ad eum autem nullum tempus esse intempestiuum. quamuis aliena domus ingredienda sit: et magnus uir et clarus etiam ab obscuro petendus: et intempestiue: nunquam huius doctrine occasio contempnenda est. </div>
            <div type="sub" n="2">Cibus enim: et balnea: et cene: et reliqua secularia statutum tempus habent. superne autem sapientie doctrina nullo tempore circumscribitur. sed omne ei tempus accomodatum est. Oportune inquit. importune: argue: obsecra: increpa. </div>
            <div type="sub" n="3">Et propheta. In lege eius meditabitur die ac nocte. Et Moises hoc iudeis semper precipit. secularia enim. hoc est: balnea: cene: que necessaria sunt et frequenter petimus: corpus imbecillius reddunt. Anime autem doctrina quanto magis imbuimur: tanto fortior anima efficitur. </div>
            <div type="sub" n="4">Verum enimuero in deliramentis et nugis inutiliter uniuersum tempus consumimus. et aurora: crepusculo: meredie: uespere: frustra desidemus. locum ad hec constituimus. Diuinum autem pabulum si semel: bisue ad summum: audimus: tanquam saturi nauseamus. </div>
            <div type="sub" n="5">Que nam horum causa? Praua animi affectio. Concupiscentiam circa hec et appetitum dissoluimus: et idcirco spiritalem cibum fastidimus. </div>
            <div type="sub" n="6">Magnum autem et hoc preter alia egritudinis inducunt quod neque esurimus neque sitimus. sed utrumque nobis iniocundum est. Nam si in corporibus: id est grauissimi morbi signum: longe magis in anima. </div>
            <div type="sub" n="7">Quo nam igitur pacto oscitantem eam: et dissolutam: quibus operibus: quibus uerbis sancire poterimus. Si diuinos sermones: propheticos: apostolicos: euangelicos: et alios omnes: familiares habuerimus. </div>
            <div type="sub" n="8">tunc longe hos meliores gustatu cibos: quam seculi immundos cognoscemus. Hoc nanque nomine intempestiuas nugas et sodalitates appellare libet. Quid enim queso melius: de forensibusne: iudicialibusque negociis: an de celestibus: et que post nostram hinc migrationem expectamus: disputare? </div>
            <div type="sub" n="9">Quid satius: proximi res et alienas diligenter curare: an angelicas plurimum nobis conferentes: inquirere? Res uicini non omnino tue. sed celestes tue sunt. </div>
            <div type="sub" n="10">Sed licet inquit qui omnino hec dicit. omnia impleat. Quid autem de quibus temere disputatis non intelligitis. sed omnem uitam in hoc consumentes: nullum adhuc disputationis finem inuenitis. Neque adhuc grauiora dico. </div>
            <div type="sub" n="11">Humaniores enim hec inuicem disputant. pigri autem et negligentes de mimis: saltatoribus: aurigis sermonem faciunt. ita et auditum simul et animam coinquinant: naturam his confabulationibus in omne uiciorum genus precipitem agentes: </div>
            <div type="sub" n="12">simul ac enim saltatoris nomen lingua protulit: animus eius sibi faciem: comam: mollem uestem: et his illum longe molliorem effingit. </div>
            <div type="sub" n="13">Alius ex fornicarie mulieris sermone: uerbis forma: limis: atque lasciuis oculis: delicatu aspectu: capillorum in orbem flexibus: fuco pictis genis: flammam fouet. Nonne queso in presentia his uerbis toto animo commouemini? </div>
            <div type="sub" n="14">Verum non pudet: neque erubescitis. Naturale enim necessitate hi motus exoriuntur. </div>
            <div type="sub" n="15">Quod si in ecclesia et ab illis procul irritamentis. nostris tamen sermonibus non nihil incalescitis. considerate quales esse par est eorum affectus: qui in ipso sedent spectaculo: quibus plurima licentia est. et extra hunc honestum reuerendumque consessum: abiecto pudore: et uident illa et audiunt. </div>
            <div type="sub" n="16">Et quid tandem aliquis fortasse imprudentior dicet: si nature necessitas animum ita afficit: nos: non illam arguis? Quoniam quod auditor moueatur naturale quidem est: fateor. Quod autem audiat uoluntarium. </div>
            <div type="sub" n="17">Siquidem necessarium est ut qui igni appropinquat exuratur: et hoc humane nature imbecillitas exigit. Non tamen nos natura igni admouet. Hoc enim praue et peruerse uoluntatis est. </div>
            <div type="sub" n="18">Admonendum igitur censeo: ne sponte nostra nosipsos precipites in ignem demus: neue in profundum malicie pelagus demergamur ne parate diabolo flamme obnoxii: </div>
            <div type="sub" n="19">cum illo in perpetuum damnemur supplicium: a quo utinam liberi in ipsos Abrahe sinus recipiamur. Gratia et benignitate domini nostri Ihesu christi cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="19">
         <div type="title" n="title">Omelia XIX (xviii) </div>
         <div type="sec" n="1">
            <div type="sub" n="1">Inuenit hic primum fratrem suum Simonem et dixit ei. Inuenimus Messiam: quod est interpretatum christus: et adduxit eum ad Ihesum. </div>
            <div type="sub" n="2">Cum a principio deus hominem fingeret: noluit solum esse. sed ei dedit mulieris auxilium: et ut una cohabitarent: instituit. Norat enim hac mutua consuetudine multum utrique emolumenti prouenturum. Quid si non ut decuit mulier tanto usa est beneficio? </div>
            <div type="sub" n="3">Nam si rei ipsius natura considerabitur: magna profecto in hac coniunctione deprehendetur utilitas: modo aliquid sapiamus. neque in uxore dumtaxat et uiro. sed et fratribus: si tanto ipsi munere frui uoluerint. </div>
            <div type="sub" n="4">Vnde propheta. Ecce quam bonum inquit et quam iocundum: habitare fratres in unum. Et Paulus. ne eorum congregationem dimitteremus: admonuit. Hec est inter nos et bestias differentia. </div>
            <div type="sub" n="5">Hac gratia ciuitates: fora: domos excogitauimus: ut simul uiueremus. non mutua tantum consuetudine. sed caritatis uinculo. Cum enim indaga nobis natura ab opifice deo tributa sit. neque sibiipsi sufficiens. utilitati nostre prospectum est. ut scilicet indigentia nostra mutua consuetudine iuuaretur. </div>
            <div type="sub" n="6">Itaque quod alteri deest: alterius auxilio suppletur. Non aliter hac mortali successione diutinam immortalitatem seruamus. </div>
            <div type="sub" n="7">Longum explicatu esset impresentia quantum hac inuicem intima et sincera coniunctione utilitatis proueniat, sed aliud intendimus cuius gratia hec nobis dicta sunt. </div>
            <div type="sub" n="8">Andreas autem cum apud Ihesum multa didicisset: non abscondit thesaurum. sed ad fratrem festinauit: accepta bona quamprimum communicaturus. </div>
            <div type="sub" n="9">Sed qua gratia Iohannes: quem christus sermonem habuerit non enarrauit? Vnde cognoscere possumus quod ideo apud christum manserint? </div>
            <div type="sub" n="10">Pauloante id nobis ostensum est. et ex hodierna contione etiam cognoscere licebit. Quid enim fratri Andreas dicit? Inuenimus Messiam: quod interpretatur christus. </div>
            <div type="sub" n="11">Vides quamcito didicit simul et persuadentis magistri sapientiam: et eorum in discendo incredibilem a principio diligentiam ostendit? </div>
            <div type="sub" n="12">Hoc enim uerbum. inuenimus: anime est maxime eius aduentum desiderantis: et celitus ueniam expectantis. cuius aduentu exultans: alios euangelii gestiat fieri participes. </div>
            <div type="sub" n="13">Hoc fraterni animi cognati amoris: sinceri est affectus officium: ut in spiritalibus quamdiligentissimam curam adhibeamus: inuicem opitulemur. Audi Andream quamassertiue articuli adiectione dicat. Inuenimus Messiam. </div>
            <div type="sub" n="14">Vnum quendam christum expectabant nihil cum aliis communicantem. Considera ab ipso principio fidelem et beniuolum Petri animum. Cucurrit e uestigio: nil moratus. Adduxit inquit eum ad Ihesum. </div>
            <div type="sub" n="15">Sed nemo eius damnet nimiam in credendo facilitatem: nisi prius rem ipsam diligenter intueatur. Siquidem credibile est Andream plura persuasioni maxime accomodata: narrasse. Verum euangeliste nonnunquam multa breuitatis gratia: pretermittunt. </div>
            <div type="sub" n="16">Preterea non dicit ei statim persuasisse. sed tantum adduxisse ad Ihesum: ut inde totum disceret. Aderat enim alter discipulus doctrine particeps. </div>
            <div type="sub" n="17">Nam si Iohannes baptista cum inquit. Ecce agnus dei. et qui in spiritu baptizat: certiorem doctrinam magistro edocendam reliquit: et inde hauriri hortatus est. longe magis Andreas. cum suum non esset officium: neque ad tanti luminis narrationem sufficeret. ad ipsum fontem fratrem adducere oportuit: tanto studio et alacritate. ut nihil eum auerteret aut moraretur. </div>
            <div type="sub" n="18">Intuitus autem eum Ihesus dixit. Tu es filius Simon iona. Tu uocaberis cephas: quod interpretatur Petrus. Incipit iam reuelare diuinitatis misteria: eamque paulatim per prophetias aperire. hoc pacto et cum Nathanael egit: et cum muliere Samaritana. </div>
         </div>
         <div type="sec" n="2">
            <div type="sub" n="1">Non enim minus quam signa: prophetie mouent: neque ullum pre se ferunt fastum. Nam miracula apud stultam plebem nonnunquam calumpnia notantur. </div>
            <div type="sub" n="2">In Beelzebub enim inquit eicit demonia. prophetia autem nulli crimini est obnoxia. In Simone enim atque Nathanael hac doctrine uia usus est. non autem in Andrea et Philippo. </div>
            <div type="sub" n="3">Quid tandem? Quoniam ille Iohannis habuit testimonium: non parui ad fidem momenti. Philippus uero conspectis qui aderant: facile persuasus est. </div>
            <div type="sub" n="4">Tu es Simon filius Iona. Ex presenti futurum credit: qui enim patrem nominat. constat eum futurum preuidere: et honorifice de eo predicit. </div>
            <div type="sub" n="5">non adulatione. sed ueri predictione. quod uel ex Samaritana constat: quam uehementer reprehendit: preterita eius opera commemorans. </div>
            <div type="sub" n="6">Quinque enim uiros habuisti: et quem nunc habes: non est tuus uir. Sic et pater eius: multa predicit: idolorum arguens opinionem. Adnuncient que nobis uentura sunt. Et iterum adnunciaui et saluos feci: et non erat in uobis alienus. </div>
            <div type="sub" n="7">Et in tota prophetia hoc meminit. Hoc enim uel maxime dei opus est: quod neque demones imitari possunt. quamuis maiorem in modum annitantur. In miraculis enim sepe sub ueritatis umbra decipi possumus. predictio futurorum immortalis dei dumtaxat opus est. </div>
            <div type="sub" n="8">Quod si quando demones aliquid predixerunt: stultum et incautum uulgus deceperunt. eorum nanque uaticinia: passim falsa deprehenduntur. </div>
            <div type="sub" n="9">Atqui Petrus nihil ad christi uerba respondit. Nondum enim quicquam uiderat manifeste. sed primo didicit. Animaduertendum autem: quod non omnia que euentura ei erant: hoc primo congressu predixit. Non enim appellauit eum Petrum. Non dixit super eam petram edificaturam ecclesiam. </div>
            <div type="sub" n="10">Sed dixit: tu uocaberis cephas. Illud enim maioris erat: et potestatis: necnon etiam autoritatis. Ea enim christus nunc conticuit. humilius a principio loquitur. </div>
            <div type="sub" n="11">Cum uero diuinitatem suam demonstrauit: maiora narrauit: inquiens. Et ego dico tibi. Tu es Simon. tu uocaberis Cephas. quod interpretatur Petrus. et super hanc petram edificabo ecclesiam meam. </div>
            <div type="sub" n="12">Hunc Petrum appellauit. Iohannem uero filium tonitrui. Quamobrem: ut ostendat se eundem esse qui uetus dedit testamentum. Ipse est qui nomina apte imponit. qui Abram. Abraam: Saram: Sarram. Iacob Israel: uocauit. </div>
            <div type="sub" n="13">Multis a natiuitate nomina imposuit. ut Isaac. Sampson. ut iis quorum meminit hesaia et osee. quibusdam quam a parentibus acceperunt appellationem: mutauit. ut predictis et Ihesu. Mos etiam antiquitus erat a rebus nomina imponi. quod et Helias fecit. </div>
            <div type="sub" n="14">hoc autem non temere fit. sed ut ea appellatio imponatur: que sit diuini beneficii perpetuum monumentum. et memoria per predicta nomina auditorum animis imprimatur. Ita et Iohanni celitus nomen imposuit. </div>
            <div type="sub" n="15">qui enim debebant ab ineunte etate uirtute pollere: eis tunc indita sunt nomina. qui uero in etatis progressu profecturi erant: postmodum. </div>
         </div>
         <div type="sec" n="3">
            <div type="sub" n="1">sed tunc quidem uaria ac differentia singuli nomen acceperunt. Nunc autem uno omnes appellamur christiano scilicet omnium maximo atque prestantissimo. cum quo et filii dei et amici et corpus dicti sumus. </div>
            <div type="sub" n="2">qua appellatione ceteris omnibus uehementius excitari: et promptiores ad uirtutem complectendam fieri: </div>
            <div type="sub" n="3">nec ea quicquam indignum facere conari debemus. Eodem quo christus nomine uocamur: ut Paulus testatur. cuius excellentiam nos intelligere oportet. </div>
            <div type="sub" n="4">quod si iis qui principis cuiuspiam aut alterius clari uiri nomen sortitus est: cum id audit. tumet atque superbit: et magne id sibi glorie arbitratur: eiusque autoritatem pro uiribus seruare annititur. quid nobis faciendum est: </div>
            <div type="sub" n="5">qui non principis: non terrene alicuius potestatis. non angeli. non archangeli. sed ipsius omnium regis nomine appellari dignati sumus? Nonne ita animam nostram instituemus: ut non afficiatur iniuria qui tanto nos honore prosecutus est? </div>
            <div type="sub" n="6">an ignoratis quanto cohortes regie et scutati: et astati eius latus stipantes honore habeantur? ita et nos proximi facti deo eo magis quam quos nunc diximus. quo corpus propinquius est capiti. quam illi regibus: totis uiribus contendamus ut christi simus imitatores. </div>
            <div type="sub" n="7">Qui inquit. Vulpes cubilia habent: et uolatilia celi nidos struunt. filius autem hominis non habet ubi inclinet caput: </div>
            <div type="sub" n="8">Hoc ego a uobis exigere possem: graue fortasse et onerosum multis uidebitur. Quare hanc perfectionem propter imbecillitatem nostram omittamus. </div>
            <div type="sub" n="9">Arbitror autem uos non inhiare pecuniis. sed quemadmodum summam illam uirtutem propter multorum imbecillitatem omitto: ita uobis a summa malitia abstinendum est ac etiam longe magis. </div>
            <div type="sub" n="10">non accuso qui domos habent: agros: pecunias: mancipia modo: iis bene utantur ad frugalitatem: et ut decet. hoc est tanquam dominus non tanquam seruus. ut ea possideat non ab iis possideatur. ut utatur. non abutatur. </div>
            <div type="sub" n="11"> enim hoc est pecunie   : quod est uti dicuntur: ea uidelicet ratione: ut his in necessitatibus utamur non ut seruemus. hoc serui est. illud domini: et ius super id habentis. </div>
            <div type="sub" n="12">Non propterea diuitias accepisti: ut terre defodias: sed distribuas liberaliter: quas si deus seruari uoluisset. non sane homini dedisset. sed terre creditas dimisisset. </div>
            <div type="sub" n="13">uerum cum uelit expendi eas nobis largitus est. ut iis inuicem communicaremus. Qui pecunias seruat non est earum dominus. </div>
            <div type="sub" n="14">Quod si ut augeantur seruas: ea profecto optima augendi ratio: ut in omnes distribuantur. Neque enim sine sumptu lucrum: neque diuitie sine larga effusione proueniunt. Cuius rei argumentum in secularibus rebus uideri licet. </div>
            <div type="sub" n="15">Siquidem mercator et agricola: ille pecunias: hic semina: profundit. Mercator nauigando pecunias in multos impendit: ut deinde lucretur. agricola semina in terra iaciens: assiduo se labore exercet: ut plus inde accipiat. </div>
            <div type="sub" n="16">hic autem non tanto opus est labore. non nauis fabricanda est: non iungendi boues: non terra aranda: non tempestates: non aeris imtemperies: non uis grandinis timenda: </div>
            <div type="sub" n="17">nulli fluctus: nulli scopuli offendendi. Hec nauigatio: hec satio: una dumtaxat re indiget: ut dispergantur diuitie. reliqua omnia agricola ille perficiet. de quo inquit christus. Pater meus agricola est. </div>
            <div type="sub" n="18">Que igitur temeritas: que insania: ubi omnia sine labore sine periculo assequi possumus: supinos et oscitantes persistere? ubi autem sudores innumeri: nauigandi pericula: labores: cure. et quod grauius est incertum uotum: tantopere inuigilare? </div>
            <div type="sub" n="19">Nolite queso nolite erga propriam salutem tantopere desipere. sed tot periculis contemptis: ad faciliora et lucrosiora: curramus: ut futura bona consequi possimus. gratia et benignitate domini nostri Ihesu christi per quem et cum quo patri gloria simul et spiritui sancto nunc et semper et in secula seculorum Amen. </div>
         </div>
      </div>
      <div type="hom" n="20">
         <div type="title" n="title">Omelia XX (xix) </div>
         <div type="sec" n="1">
            <div type="sub" n="1">In crastinum autem uoluit exire in galileam et inuenit Philippum: et dicit ei Ihesus. sequere me. Erat autem Philippus a betsaida ciuitate Andree et Petri. </div>
            <div type="sub" n="2">Tritum prouerbium est homini diligenti semper aliquid superesse. Et christus. Qui querit inquit inuenit. Qualiter nulla iam me admiratio tenet. cur Philippus christum secutus sit. Andreas enim audito Iohanne. Andrea: Petrus. </div>
            <div type="sub" n="3">hic nemine: sed tantum christo dicente. Sequere me: quamprimum credidit: et secutus: aliis factus est predicator. Cucurrit enim ad Nathanael. Quem scripsit inquit Moises in lege et prophete: inuenimus. </div>
            <div type="sub" n="4">Vides uiri diligentiam ut scripture meminerit: ut christi aduentum expectauerit? inuenire enim querentis est. In crastinum exiuit in galileam priusquam quisquam ipsum sequeretur. neminem uocat. </div>
            <div type="sub" n="5">Quod non temere fecit sed summa sapientia. nam si nemine sua sponte prosequente: ipse aliquos uocasset: de eorum perseuerantia potuisset dubitari. Verum tum ultro sequi elegissent minime. </div>
            <div type="sub" n="6">Philippum autem sibi notiorem uocat: utpote qui in galilea et natus erat: et educatus. Acceptis igitur discipulis. alios iam uenatur. et in primis philippum: et Nathanael. </div>
            <div type="sub" n="7">sed de hoc non tam mirum fuit quandoquidem nomen Ihesu in uniuersam syriam diffusum erat. illud admiratione dignum quo pacto Petrus Iacobus Philippus potuerunt tam breui persuaderi. non ea tantum ratione quod ante signa. sed quod galilei erant: unde neque propheta surrexit: neque quidquam boni. </div>
            <div type="sub" n="8">Rusticiori enim quodammodo et crassiori erant ingenio. Vnde in hoc etiam christus suam demonstrauit uirtutem cum ex sterili terra: tales sibi discipulos comparauit. </div>
            <div type="sub" n="9">Credibile quidem est: Philippum et qui cum Petro erant: uiso et audito Iohannis de christo testimonio: eum secutos: et christi sermonem non parum in illis operatum. Nouerat enim qui idonei futuri essent discipuli. </div>
            <div type="sub" n="10">Euangelista autem hec omnia omittit. Quoniam igitur uenturus erat christus credidit. quod christus esset ignorabat: quod uel a Petro uel a Iohanne audierat. </div>
            <div type="sub" n="11">meminit autem eius patriam euangelista ut intelligas. quod infirma mundi elegit deus. Inuenit Philippus Nathanael et dicit ei. Quem scripsit Moyses in lege et prophete: inuenimus Ihesum filium Iosep a nazaret. </div>
            <div type="sub" n="12">Per Moysen et prophetas dignum fide sermonem suum facere: et auditori persuadere annititur. </div>
            <div type="sub" n="13">Nam cum Nathanael esset in perscrutanda ueritate diligentissimus: ut et suis uerbis et christi testimonio uideri licet: merito ipsum ad Moysen et prophetas Philippus relegauit: ut crederet. </div>
            <div type="sub" n="14">Quod autem Ioseph filium appellat noli perturbari. eiusmodi adhuc erat opinio. Et unde constat philippe. quod ille sit? Quod das nobis signum? neque enim satis est quod is sit affirmare. Quod inquam signum: quod miraculum affers? </div>
            <div type="sub" n="15">Non est de tantis rebus temere credendum: periculosum est. dic quid certi habes: quod et Andreas inquit. Siquidem ille cum suarum uirium non esse intelligeret: quem thesaurum: quas diuitias inuenerit ostendere: fratrem ad quem inuenerat ducit. </div>
            <div type="sub" n="16">ita Philippus quomodo hic sit ille christus: et quomodo prophete eum predixerint: non dicit. sed ducit ad Ihesum: quem adhuc ibidem conspicabatur: ut inde doceretur. </div>
            <div type="sub" n="17">Et dixit ei Nathanael. a Nazareth potest aliquid boni esse? Dicit ei Philippus ueni et uide. Vidit Ihesus Nathanael uenientem ad se: et dicit de eo. Ecce uere israhelita: in quo dolus non est. </div>
            <div type="sub" n="18">Laudat Ihesus et admiratur qui dixit. A nazaret potest aliquid boni esse? quid laudat? nonne potius accusare oportuit? Minime. Non enim quod non crederet ita locutus est: neque accusari sed laudari meruit. </div>
            <div type="sub" n="19">qua nam ratione? prophetarum uerba: diligentius quam Philippus: considerabat. Audierat ex bethleem et ex patria Dauid christum uenturum. </div>
            <div type="sub" n="20">Hoc iudei credebant. Hoc propheta iam pridem his uerbis predixerat. Et tu bethleem terra iuda: nequaquam minima es in principibus iuda. ex te enim exiet dux qui regat populum meum israel. </div>
            <div type="sub" n="21">Huius prophetie memor Nathanael audiens eum nazarenum perturbatur: et dubitat: ne secundum prophete sermonem Philippus falleretur. Intuere queso hominis prudentiam. intuere mansuetudinem. </div>
            <div type="sub" n="22">Non dixit se deceptum: neque falsa sibi narrari: neque quod a propheta. non ex nazareth sed ex bethleem christum uenturum didicerit. sed contra quam Philippus dixerit: persuasus obuiam tamen uenit. </div>
            <div type="sub" n="23">Ostendit igitur et scripturarum cognitionem et morum simplicitatem: necnon uehemens christi aduentus desiderium: cum Philippi uerba non contempserit. </div>
            <div type="sub" n="24">Norat enim Philippum in patria commemoranda falli potuisse. </div>
         </div>
         <div type="sec" n="2">
            <div type="sub" n="1">Et uide quam uerecunde: interrogando non credendum innuit. Non dixit nihil boni fert nazareth. sed a nazareth potest aliquid boni esse? </div>
            <div type="sub" n="2">Necnon et Philippus prudenter quidem non indignatur: non egre fert utpote parum creditus. sed expectat uirum: ut ad christum adducat: et ab ipso principio apostolum gerit. </div>
            <div type="sub" n="3">ideo christus inquit. Ecce uere israhelita in quo dolus non est. Est enim et mendax israhelita: sed non hic. quippe cuius incorruptum est iudicium: nec ad gratiam: nec ad odium: quidquam loquitur. </div>
            <div type="sub" n="4">Atqui iudei rogati ubi christus nasceretur. in bethleem dixerunt: prophete testimonium afferentes. Et tu bethleem terra iuda nequaquam minima es in principibus iuda. </div>
            <div type="sub" n="5">Verum illi antequam christum uiderent de eo testati sunt: quo uiso inuidia destiterunt dicentes. Hunc nescimus unde est. </div>
            <div type="sub" n="6">Nathanael autem in eadem perstitit sententia: quod non esset a nazareth. quomodo ergo prophete eum nazarenum uocant? eo quod illic educatus est et conuersatus. </div>
            <div type="sub" n="7">Nec se nazarenum negauit: ne qua suspicio oriretur. neque si id persuasisset: non propterea se christum esse ostendisset. </div>
            <div type="sub" n="8">Quid enim prohibebat non esse christum quamuis a bethleem natum? Hoc igitur omisit. id autem in medium attulit: quod maximum erat ad credendum argumentum: se uidelicet presentem eorum sermoni fuisse. </div>
            <div type="sub" n="9">Nam cum ille diceret unde me nosti? respondit. Priusquam te Philippus uocaret cum esses sub ficu: uidi te. Animaduerte hominis constantiam. </div>
            <div type="sub" n="10">Nam cum dixisset christus. Ecce uere israhelita. non intumuit laudibus: neque iis obuiam factus est: sed perscrutatur ut de eo certi aliquid intelligat: </div>
            <div type="sub" n="11">et adhuc tanquam hominem alloquitur. Ihesus tanquam deus respondet. Non enim e loco aliquo ediciori ipsum et eius mores et mansuetudinem uidisse: non e specula aliqua more hominis: eum sub ficu obseruasse dicit. nemo enim illic aderat sed soli Philippus et Nathanael secreto in loco inuicem: sermonem habuerant. </div>
            <div type="sub" n="12">Idcirco inquit euangelista quod cum uideret a longe uenientem ad se dixit. ecce uere israhelita: ut intelligatur priusquam appropinquaret Philippus: ita christum locutum. Et ne quisquam posset suspicari. quare et temporis meminit et loci: et arboris. </div>
            <div type="sub" n="13">ne ab ipso missum Philippum quisquam opinaretur: si tantum eius ad Nathanael profectionis meminisset. </div>
            <div type="sub" n="14">Verum cum dixisset ubi eum conuenit Philippus et tempus: certissimum se prophetam ostendit. </div>
            <div type="sub" n="15">Neque hoc tantum. sed etiam que inuicem locuti essent in memoriam reduxit. hoc est a nazareth potest aliquid boni esse? ex quo maxime eum sibi conciliauit: </div>
            <div type="sub" n="16">cum ex eo non reprehendit. sed laudibus prosecutus est. Et admiratus his uerbis Nathanael uere christum esse cognouit: a prophetia scilicet et preuidentia: et a certissima ipsius mentis perscrutatione. demonstrarat enim animi eius cogitationes plane intellexisse. presertim cum que egre ferenda uidebantur ea non reprehendit sed laudat. </div>
            <div type="sub" n="17">dixit enim a Philippo uocatum. non autem quem inuicem sermonem habuerint: neque quod affuerit. relinquit hec eius conscientie examinanda: cum nolit ipse coarguere. </div>
         </div>
         <div type="sec" n="3">
            <div type="sub" n="1">Quid igitur? priusquam a christo uocaretur eum dumtaxat uidit: nonne etiam ante in sompni oculo uiderat? uiderat sane: ne modo inficians iret. sed ita opus fuit dicto. </div>
            <div type="sub" n="2">Quid igitur ille? cum certissimum de christi prouidentia argumentum accepisset confessus est: et primo se diligentem: deinde consensu fidelem ostendit. </div>
            <div type="sub" n="3">respondit enim. Tu es filius dei. Tu es rex israel. Vides gratam repente et Ihesum amplexantem animam? </div>
            <div type="sub" n="4">tu inquit ille es quem expectamus: quem querimus. Vides hominem stuporis: admirationis: leticie: plenum. </div>
            <div type="sub" n="5">Is nobis sequendus est: quibus deus filii sui cognitionem dare dignatus est. exultandum nobis est: non animo tantum sed re ipsa. Quod autem exultantium officium est? credere ei quem cognoueris. </div>
            <div type="sub" n="6">Credentium uero: cogniti parere uoluntati. nam si operibus nostris deum in iram prouocabimus. quo nam pacto poterimus exultare? </div>
            <div type="sub" n="7">Nonne uidetis cum amicum domi quispiam accipit: quam pre se ferat leticiam: quanta alacritate paratus sic nulli rei parcere: dum hospiti rem gratam faciat? </div>
            <div type="sub" n="8">Quod siquis ei non obsequeretur neque ad eum reficiendum omnia faceret: et si milies eius presentia se letari diceret non utique crederetur: et merito sane. Re ipsa: non uerbotenus ostendenda leticia est. </div>
            <div type="sub" n="9">Venit ad nos christus. ostendamus eius aduentu leticiam. nihil quod eum perturbet faciamus. ornemus quam ingreditur domum. Hoc letantium est. </div>
            <div type="sub" n="10">prandium apponamus: eius gustui suauissimum. hoc exultantium est. quale autem prandium. ipse inquit. Meus cibus est ut faciam uoluntatem eius qui me misit. </div>
            <div type="sub" n="11">Pascamus ipsum esurientem: potum demus sicienti. etiam frigidam aquam abs te accipit. quippe qui amat. amicus enim et si parua accipit magna sibi uidentur. </div>
            <div type="sub" n="12">Tu modo leta uultu impendas duos obulos non recusat. sed tanquam magna dederis grate accipit. Nam cum nullius indigeat: neque necessaria ei sint munera tua: merito non munerum magnitudinem sed donantis uoluntatem reputat. </div>
            <div type="sub" n="13">Ostende igitur dumtaxat te aduenientem diligere: omnia eius gratia moliri: aduentu letari. Considera qualis erga te fuerit: quod pro te animam posuerit: neque post tanta in te beneficia rogare te recusat. </div>
            <div type="sub" n="14">Pro christo enim predicamus inquit tanquam deo obsecrante pro nobis. Et quisnam adeo insanit: ut dominum suum non amet. Hoc ego dico. hec ignoro neminem uestrum: neque uerbis: neque animo aliter sensurum. </div>
            <div type="sub" n="15">Verum non uerbis tantum sed et re ostendi uult amicus quid sentias. Nam si lingua dumtaxat amici exhibemus officium: sane ridiculum est: non modo apud deum sed apud homines: nec stultum modo sed damnosum. </div>
            <div type="sub" n="16">Verbis ergo opera consentiant. operibus confiteamur: ut ipse nos suos profiteatur ineffabili gratia et benignitate qui cum patre et spiritu sancto uiuit et regnat in secula seculorum Amen. </div>
         </div>
      </div>
      <div type="hom" n="21">
         <div type="title" n="title">Omelia XXI (xx) </div>
         <div type="sec" n="1">
            <div type="sub" n="1">Respondit ei Nathanael ait. Rabbi tu es filius dei. Tu es rex israel. Respondit Ihesus et dixit ei. Quia dixi tibi: uidi te sub ficu: credis. maius his uidebis. </div>
            <div type="sub" n="2">Plurimum nobis curandum est dilectissimi et omni studio inuigilandum: ut sacrarum scripturarum profundum inspicere possimus. quarum sensus oscitantes nunquam deprehendemus. </div>
            <div type="sub" n="3">Est igitur quamdiligentissime inuestigandum: et assiduis precibus insistendum: ut uel aliqua ex parte diuina misteria assequi ualeamus. Ecce hodierna die: non parue nobis: sed multe perscrutationis: questio proponitur. </div>
            <div type="sub" n="4">Nam cum Nathanael dixisset. tu es filius dei. respondit christus. quia dixi tibi uidi te sub ficu: credis. maius his uidebis. Quid hic quesitu dignum? </div>
            <div type="sub" n="5">cur Petrus post tot tantaque miracula: post talem doctrinam acceptam: christum dei filium confessus: ac si reuelationem a patre acceperit: laudatur. </div>
            <div type="sub" n="6">Nathanael uero ante signa ante doctrinam idem quod Petrus asserens: minime: sed tanquam nihil christo dignum dixerit: maiorum spe trahitur. </div>
            <div type="sub" n="7">Quidnam hoc? quoniam et si iisdem uerbis et Petrus et Nathanael usi sint. non tamen idem ambo senserunt. sed Petrus filium dei tanquam uerum deum: Nathanael tanquam hominem tantum confessus est: </div>
            <div type="sub" n="8">quod ex consequentibus constat. Addit enim tu es rex israel. filius autem dei non modo israel. sed uniuersi orbis terrarum rex est. </div>
            <div type="sub" n="9">Quod etiam inde ostenditur: quod Petro nihil amplius addidit christus. sed tanquam perfecto in fide ecclesiam suam eius testimonio edificaturum pollicitus est. </div>
            <div type="sub" n="10">Nathanael autem tanquam potiori in parte deficienti: subdidit. Amen amen dico uobis amodo uidebitis celum apertum: et angelos dei ascendentes et descendentes super filium hominis. </div>
            <div type="sub" n="11">Animaduertis quomodo eum a terra paulatim erigit? quomodo animum excitat ne amplius simplicem hominem coniectetur? Cui enim angeli ministrant et super quem ascendunt et descendunt: quo nam pacto hominem esse existimabitur? </div>
            <div type="sub" n="12">Preterea cum maiora uisurum diceret: angelorum ministerium addidit. Ac si diceret hoc tibi magnum Nathanael uisum est. propterea me regem confessus es. quid autem dices cum angelos supra me ascendentes et descendentes uideris? </div>
            <div type="sub" n="13">quibus uerbis suadet: ut ipsum angelorum dominum confiteatur tanquam enim super dilectissimum regis filium: regii ministri et ascenderunt et descenderunt: </div>
            <div type="sub" n="14">hoc quidem passionis tempore. illud resurrectionis et ascensionis. necnon et ante: cum accesserunt et ministrabant ei: cum natum annunciarunt: et laudarunt dicentes. Gloria in altissimis deo et in terra pax: </div>
            <div type="sub" n="15">quando ad Mariam uenerunt: quando ad Ioseph. facit autem: quod sepe alias: duo predicit. alterum iam preteritum indicat. alterum ex hoc confirmat futurum. </div>
            <div type="sub" n="16">illud nanque manifestum erat quod ante Philippi uocationem esset sub ficu. ascensus autem et descensus angelorum partim fuerant: partim erant futuri: apud crucem uidelicet: in resurrectione: in ascensione: qui et si nondum euenerint: ex preteritis tamen facit ut credantur. </div>
            <div type="sub" n="17">Qui enim eius uirtutem iam uiderat: facilius que futura audit: credit. quid igitur Nathanael? nihil respondit. </div>
            <div type="sub" n="18">Christus autem hactenus locutus secum ea uerba reputaturum dimisit. noluit enim omnia simul. sed iacto in terram fertilem semine: sinit ut germinet </div>
            <div type="sub" n="19">tu alio in loco inquit. Simile est regnum celorum homini qui seminauit bonum semen. cum autem dormiret uenit inimicus eius et superseminauit zizaniam in medio tritici et abiit. </div>
            <div type="sub" n="20">Et die tercia nuptie facte sunt in chana galilee et erat mater Ihesu ibi. Vocatus est autem Ihesus et discipuli eius ad nuptias. Vt iam dixi. erat christus quam alibi: in galilea notior. quare uocatus nuptiis affuit. </div>
            <div type="sub" n="21">in quibus non dignitati sue sed nostre consuluit utilitati. quippe qui non dedignatus est formam serui accipere: longe minus seruorum nuptiis interesse. </div>
            <div type="sub" n="22">Qui cum publicanis et peccatoribus uersabatur. multominus nuptias recusasset. </div>
            <div type="sub" n="23">non enim qui inuitauerant: recte de eo sentiebant: neque tanquam magnum quemdam: sed popularem: ut et notum quod his uerbis significat euangelista. Et erat mater Ihesu ibi et fratres eius. Ac si dicat. quemadmodum illam et fratres: ita et Ihesum uocauerunt. </div>
            <div type="sub" n="24">Et deficiente uino: dicit mater Ihesu ad eum. Vinum non habent. Dignum hoc in loco quesitu est. unde in mentem matri uenerit. magnum aliquid de filio coniectari. nullum enim. adhuc signum fecerat. Hoc fecit inquit inicium signorum Ihesus in chana galilee. </div>
         </div>
         <div type="sec" n="2">
            <div type="sub" n="1">Quod si quis diceret: non idoneum hoc argumentum quod primum signum fuerit quoniam additum sit in chana galilee. Ac si diceret non omnium primum: sed eorum que illic fecerat. </div>
            <div type="sub" n="2">Ad hoc respondebimus quod superius inquit Iohannes. Ego nesciebam eum. sed ut manifestetur israel: propterea ueni ego in aqua baptisans. Nam si antea miracula fecisset non indiguisset israel qui ipsum manifestaret. </div>
            <div type="sub" n="3">Vir enim factus: miraculorum multitudine: non iudeis modo: sed et siris et longinquiora incolentibus: cognitus est tribus annis dumtaxat. immo ne tribus quidem. sed quamprimum nomen eius in omnes diffusum est. </div>
            <div type="sub" n="4">Qui igitur tam breui miraculis claruit: longe magis a prima infantia si ea fecisset. fuisset enim maiori admirationi utpote puer: quam uir: neque tamdiu in obscuro latuisset. </div>
            <div type="sub" n="5">sed nihil a pueris operatus est. unum dumtaxat Lucas testatur quod annorum duodecim sedisset in templo medius doctorum. et audiens et interrogans: fuissetque summe omnibus admirationi. Nec immerito a teneris annis Ihesus a miraculis abstinuit. </div>
            <div type="sub" n="6">arbitrati enim essent se prestigia uidere. Nam si annorum accessu et etate matura multi id suspicati sunt: quid de puero credidissent? </div>
            <div type="sub" n="7">Preterea maturius eum propter inuidiam crucifixissent: et generatio eius non fuisset credita. Vnde igitur matri uenit in mentem aliquid magnum excogitare de filio? </div>
            <div type="sub" n="8">Manifestari iam ceperat et Iohannis testimonio et ex iis que discipulis predixerat: et ante omnia ipsa natiuitas: et que eo tempore euenerant: maximam de puero opinionem concitarant. </div>
            <div type="sub" n="9">Audiebat enim inquit omnia de puero: et conseruabat ea in corde suo. Sed quid antea nihil eiusmodi dixit? Quoniam ut dixi iam manfestationis tempus aduentabat. antea enim cum tanquam ex medio uulgo aliquis: conuersatus esset: nihil adhuc tale mater ausa fuerat. </div>
            <div type="sub" n="10">uerum cum Iohannem ad perhibendum de eo testimonium uenisse audisset: et discipulos iam uideret: cepit audere. Et deficiente uino dicit: uinum non habent. </div>
            <div type="sub" n="11">Optabat enim ut iam hominum gratiam conciliaret: et ipsa clarior filii gratia efficeretur: et fortasse aliquo humano afficiebatur affectu quemadmodum et fratres eius cum dixerunt. Ostende teipsum mundo. cupidi eius miraculis sibi famam comparare. </div>
            <div type="sub" n="12">Idcirco asperius respondit. Quid mihi et tibi mulier? Nondum uenit hora mea. Nam quod matrem reuereretur: testatur Lucas. Quod subditus erat parentibus. et hic euangelista: quantam passionis tempore matris curam habuerit. </div>
            <div type="sub" n="13">Vbi enim parentes nihil diuina impedirent misteria: nihil offenderent: equum et necessarium erat filio parere: neque negare sine magno periculo potuisset. Contra siquidem cum intempestiuum: et quod spiritalibus esset impedimento petiissent. </div>
            <div type="sub" n="14">que est mater mea et fratres mei aiebat. Siquidem non adhuc debitam de ipso opinionem habebant. Sed more matrum Maria: iure omnia filio se precepturam censebat: cum tanquam dominum colere et reuereri liceret. ideo in hunc modum respondit. </div>
            <div type="sub" n="15">Considera quam indignum erat: uniuerso astante populo: et ad eum et eius doctrinam audiendo suspenso: illam in medium accedentem publicam impedire utilitatem: et de priuatis rebus habere sermonem: et extra eiusmodi contionem euocare. </div>
            <div type="sub" n="16">inquit igitur: que est mater mea et fratres mei. non quod matrem contemneret: absit. sed ut maxime utilitati consuleret: neque occasionem daret ut quisquam de ipso abiectum aliquid coniectaretur. </div>
            <div type="sub" n="17">nam si aliorum curam habebat: et digna se opinione illos imbuere moliebatur: longe magis id in matre curasset. </div>
            <div type="sub" n="18">Cum enim consentaneum sit Mariam utpote matrem: priores sibi partes uendicasse. ideo matrem uenisse nunciantibus ita respondit. </div>
            <div type="sub" n="19">neque aliter ipsam ex humili ad illam altitudinem erexisset: si semper tanquam a filio honorari existimasset: et non tanquam dominum habuisset. </div>
            <div type="sub" n="20">Hac gratia et hoc in loco inquit. Quid mihi et tibi mulier? Alia preterea causa afferri potest non minus necessaria. Ne qua suspicio oriretur. Ab indigentibus enim non a matre id querendum erat. </div>
            <div type="sub" n="21">Quid tandem? quoniam que familiarium precibus impetrantur: quamuis magna: raro tamen eorum predicationibus augentur. indigentium laudes cum quid impetrarint. omni uacant suspitione: nihil ab his simulatur: et multa inde utilitas prouenit. </div>
         </div>
         <div type="sec" n="3">
            <div type="sub" n="1">Etenim si uel optimus medicus qui multos egrotos curauerit: neque ab ipsis neque eorum familiaribus. sed a sua tantum matre laudaretur: suspecta sane esset laus illa et molesta: ne presentium quispiam magnum de eo aliquid uel egregium opinaretur. </div>
            <div type="sub" n="2">Propterea asperius locutus. Quid mihi inquit et tibi mulier. eam admonens ne idem amplius temptaret. Cure enim ipsi erat maternus honor. sed longe magis animarum salus: et commune in multos beneficium: cuius gratia humanam carnem accepit. </div>
            <div type="sub" n="3">Non sunt igitur. hec liberius ad matrem loquentis: sed diuine dispensationis uerba: ut admoneret pro dignitate miracula facienda. </div>
            <div type="sub" n="4">quod enim uehementer ipsam et pre ceteris amaret: et reuereretur: asperiora hec uerba et indignatio demonstrat: quo nam pacto. in sequentibus dicemus. </div>
            <div type="sub" n="5">Verum cum audieris mulierem illam dicentem. Beatus uenter qui te portauit et ubera que suxisti. deinde ipsum respondentem. Quinimmo beati qui audiunt uerbum dei et custodiunt illud. ea sententia dictum existima. </div>
            <div type="sub" n="6">non quod matrem negligeret. sed nihil ei utilitatis matris nomen allaturum ostenderet: nisi bonitate et fide prestaret. </div>
            <div type="sub" n="7">Quod si Marie nihil sine uirtute materna caritas erat profutura: longe minus nobis patris fratris matris filii bonitas: </div>
            <div type="sub" n="8">nisi aliquid nostrum afferamus. Frater inquit non redimet: redimet homo. In nullo nanque alio: nisi in solis sui ipsius uirtutibus: post diuinam gratiam de salute cuiquam sperandum est. </div>
            <div type="sub" n="9">Nam si id profuturum erat per se Marie: profuisset etiam iudeis quorum consanguineus erat christus secundum carnem: profuisset ciuitati in qua natus est: profuisset fratribus: </div>
            <div type="sub" n="10">atqui dum fratres rerum suarum curam habuerunt nihil ei propinquitatis nomen profuit: sed cum reliquo mundo damnati erant. Tunc autem admirationi esse ceperunt: quando propria claruerunt uirtute: </div>
            <div type="sub" n="11">patria uero nihil inde consecuta cecidit: et incendio absumpta est. conciues misere interempti periere consanguinei secundum carnem nil ad salutem baccati sunt: deficiente uirtutis patrocinio. </div>
            <div type="sub" n="12">Verum apostoli ante omnes clarissimi euaserunt: cum se ad ueram et expetendam eius familiaritatem: consuetudinemque per obedientiam contulerunt. Hinc intelligimus fide semper nobis opus esse: et uita: que uirtutibus luceat. hec dumtaxat saluos nos facere poterit. </div>
            <div type="sub" n="13">Quante enim cognati eius admirationi fuerunt: cum ne eorum quidem nomina teneamus. apostolorum autem et uita et nomina ubique terrarum decantantur. </div>
            <div type="sub" n="14">Nolimus igitur ob terrenam nobilitatem in superbiam efferri: licet longam progenitorum et quidem clarissimorum seriem numeremus: eorum uirtutes superare contendamus: </div>
            <div type="sub" n="15">scientes aliorum nobis opera: non modo nihil in futuro iudicio profutura. uerum graui nos condemnatura. cum optimorum parentum liberi et domesticis exemplis eruditi: nihil profecerimus. </div>
            <div type="sub" n="16">Hoc ideo in presentia dico: quoniam multi gentilium ad fidem et christianam religionem a nobis hortati: ad cognatos progenitores et familiares suos confugiunt: quod fideles et christi fuerint assertores. </div>
            <div type="sub" n="17">Quid ad te miser et infelix? hoc te magis condemnat. quoniam tot progenitorum tot familiarium exempla ad ueritatem complectendam: te adducere non potuerunt. Alii fideles quidem: sed uite nullam curam adhibentes: cum ad uirtutem hortantur idem in suam adducunt excusationem. </div>
            <div type="sub" n="18">quod pater auus atauus pietatem maxime coluerint. Id te accusat quod ex talium uirorum semine iis te indignum prestiteris. </div>
            <div type="sub" n="19">Audi prophetam ad iudeos loquentem. seruiuit israel in muliere et in muliere seruatus est. Audi christum Abraam pater uester exultauit ut uideret diem meum: uidit et gauisus est. Ita semper bona progenitorum opera: non modo nulli ad laudem sed ad crimen longe quidem grauius ius asscribit. </div>
            <div type="sub" n="20">His igitur animaduersis nostris ipsorum operibus salutem consequi totis uiribus annitamur: ne spe nostra frustrati: tum deum intelligamus: cum nulla nobis penitentie erit utilitas. In inferno enim inquit quis confitebitur tibi? </div>
            <div type="sub" n="21">Quamobrem in hac uita flagitiorum nos peniteat: ut sempiterna bona consequamur gratia et benignitate domini nostri Ihesu christi per quem et cum quo patri gloria simul et spiritui sancto nunc et semper et in secula seculorum Amen. </div>
         </div>
      </div>
      <div type="hom" n="22">
         <div type="title" n="title">Omelia XXII (xxi) </div>
         <div type="sec" n="1">
            <div type="sub" n="1">Quid mihi tibi mulier? nondum uenit hora mea. Laboriosum sane est orationem habere quod et Paulus his uerbis testatur. Qui bene presunt presbiteri: duplici honore digne habeantur maxime qui laborant in uerbo et doctrina. </div>
            <div type="sub" n="2">uerum uos et leuiare hunc laborem et grauiorem facere potestis. Nam si orationem nostram neglexeritis: uel etiam non neglectam re tamen non adimpleueritis: laboriosum nobis profecto erit: eo quod incassum laborauerimus. </div>
            <div type="sub" n="3">sin autem attentionem prestabitis diligentem: et re ipsa audita exequemini: nullus nos labor grauabit. Fructus enim qui ex laboribus comparatur: non sinit quidquam graue aut onerosum uideri. </div>
            <div type="sub" n="4">Quamobrem si animum nostrum excitare et promptiorem in dicendo reddere placet: quem fructum faciamus ostendite: ut letis inspectis segetibus: prouentus: spe allecti: utilitatis magnitudinem reputantes: non laboremus. </div>
            <div type="sub" n="5">Neque enim parua nobis hodierna die proponitur questio. Nam cum mater dixisset. Vinum non habent. Respondit christus. Quid mihi et tibi mulier? nondum uenit hora mea. Et licet ita responderit maternis tamen uotis obtemperauit. </div>
            <div type="sub" n="6">Hec nulla ex parte minor est questio quam superior: de qua non immerito sit dubitandum. Eum igitur ipsum qui miraculum operatus est inuocantes: ad huius loci expositionem ueniamus. </div>
            <div type="sub" n="7">Neque hoc tantum in loco dictum est. nondum uenit hora mea: sed et alias. nam cum capere eum iudei non possent inquit euangelista. Nondum uenerat hora eius. Et iterum. Nemo misit in illum manum. quia nondum uenerat eius. Et iterum. Venit hora clarifica filium tuum. </div>
            <div type="sub" n="8">Quid nam ista significant. Idcirco plures in eandem sententiam textus adduximus: ut una omnibus solutio afferatur. Que igitur ea est? Nulli temporum necessitati christus subiectus est. nec ob temporis obseruationem nondum horam suam uenisse dicebat. </div>
            <div type="sub" n="9">An ne temporum opifex et auctor seculorum tempora obseruaret? Ostendit autem omnia debito tempore: non simul operari: quoniam inordinata quedam confusio fuisset: nisi oportune omnia transegisset: simulque generationem: resurrectionem: iudicium: miscuisset. </div>
            <div type="sub" n="10">Considera queso. oportuit facere creaturam: non uniuersam simul: non uirum et mulierem uno condidit momento. Oportuit morti damnatum et resurrectum iri humanum genus. Multum inter utrunque affuit. Sic enim opus fuit. </div>
            <div type="sub" n="11">oportuit dari legem sed non simul et gratiam. sed utrumque debitis dispensari temporibus. Nulli igitur christus subest temporum necessitati. sed ipse temporibus ordinem imposuit. quoniam autor eorum est. </div>
            <div type="sub" n="12">quare hoc in loco inquit. Nondum uenit hora mea. hoc est nondum cognitus sum. neque enim ipsum quisquam preter Andream et Philippum sequebantur. </div>
            <div type="sub" n="13">neque hi uere adhuc ipsum cognoscebant: non mater: non fratres. Siquidem post multa miracula inquit euangelista. neque enim fratres eius credebant in eum. </div>
            <div type="sub" n="14">nemo qui nuptiis adesset. quippe qui si cognouissent sine dubio ad eum in suis confugissent necessitatibus. Propterea inquit. Nondum uenit hora mea. id est nondum cognitus sum presentibus: nondum sciunt uinum deesse. </div>
            <div type="sub" n="15">Sine id primum intelligant satis non est quod sola referas: mater es: et suspiciosum miraculum faceres. Oportet indigentes rogent. non quod hoc ipse indigeam. sed ut miraculum uniuersis appareat. </div>
            <div type="sub" n="16">Quippe egeni cum beneficium accipiunt. plurimam habent gratiam. qui non indigent non itidem eam intelligunt. </div>
            <div type="sub" n="17">Cur autem cum nondum horam suam uenisse dixerit. impleuit tamen matris uoluntatem? Maxime quidem: ut contradicentibus et temporum momentis eum subiectum existimantibus: palam non rectam eorum sententiam ostenderet. </div>
            <div type="sub" n="18">nam si tempori subiceretur: quo pacto immature id fecisset? Preterea ut matri honorem exhiberet non omnino contumax uideretur matri: tot presentibus: neue impotentie argueretur. Etenim Maria ad filium ministros duxit. </div>
            <div type="sub" n="19">Siquidem cum chananee dixisset christus. Non est bonum sumere panem filiorum et dare canibus. dedit tamen: nimia eius sedulitate permotus. </div>
            <div type="sub" n="20">atqui etiam dixerat: non sum missus nisi ad oues que perierunt domus israel. et tamen filiam liberauit. </div>
         </div>
         <div type="sec" n="2">
            <div type="sub" n="1">Ex quo admonemur: quod etiam beneficio indigni: assidua efflagitatione eo digni efficimur. Idcirco mater et expectauit: et palam ministros accersiuit: ut a pluribus rogaretur. </div>
            <div type="sub" n="2">et addidit. quodcumque dixerit uobis facite. Norat non esse imbecillitatis excusationem. sed ne fastu quodam temere id suscipere uideretur. quamobrem ministros adduxit. </div>
            <div type="sub" n="3">Erant autem ibi lapidee idrie sex posite secundum purificationem iudeorum: capientes singule metretas binas uel ternas. Dicit eis Ihesus. Implete hidrias aqua. et impleuerunt eas usque ad summum. et dixit eis Ihesus haurite nunc et ferte architriclino. et tulerunt. Non temere dictum est ab euangelista secundum purificationem iudeorum. </div>
            <div type="sub" n="4">sed ne quis infidelium suspicari posset aliquo fortasse crassiore uino in eis insidente. deinde infusa aqua limpidissimum uinum effectum. Quare illa particula secundum purificationem iudeorum. nunquam in iis uinum fuisse ostendit. </div>
            <div type="sub" n="5">Nam cum palestina: inopia aquarum laboret. (rari enim illic fontes scaturiunt) hidrie ille aqua semper plene seruabantur. ne si quando immundi fierent: longius flumina petenda essent. sed prope purgarentur. </div>
            <div type="sub" n="6">Sed qua nam gratia antequam implerentur: non fecit miraculum: quod longe fuisset admirabilius? Siquidem aliud est subiecte materie qualitatem mutare: aliud ipsam substantiam ex nihilo facere. </div>
            <div type="sub" n="7">Hoc profecto mirabilius. non tamen ita credibile. et quod tam facile potuisset multitudini persuaderi. hac gratia miraculorum nonnunquam magnitudinem consulto imminuit: ut facilius crederentur. </div>
            <div type="sub" n="8">Sed cur ipse hidrias aqua non impleuit. deinde in uinum uertit. sed ministris implendas mandauit? Ipsam eandem ob causam: ut miraculi ipsos testes haberet: qui aquam hausissent: ne qua fraus ne quod prestigium putaretur. </div>
            <div type="sub" n="9">Nam si contumatiores fuissent ad credendum: potuissent ministri testimonium perhibere se aquam hausisse: et hidrias impleuisse. Accedit ad hoc: quod hereticorum dogmata in ecclesiam pullulantia: propter hoc euertuntur. </div>
            <div type="sub" n="10">nam cum sint nonnulli qui alterum mundi opificem que uidentur opera condidisse asseruerent. horum quoque insaniam cohibens plura facit miracula ex subiectis substantiis. </div>
            <div type="sub" n="11">nam si deo contrarius opifex fuisset: non utique alienis usus esset christus ad proprie uirtutis demonstrationem. hoc autem miraculo manifeste ostendit se eum esse: qui uineas irrigat: pluuiam per uitis radicem in uinum uertit: cum quod in planta longiori temporis spatio efficitur: id repente in nuptiis operatus est. </div>
            <div type="sub" n="12">Cum autem implessent hidrias inquit. Haurite nunc et ferte architriclino: et tulerunt. Vt gustauit architriclinus aquam uinum factum: et non sciebat unde esset. ministri autem sciebant: qui hauserant. uocat sponsum architriclinus et dicit ei. Omnis homo primum bonum uinum ponit: et cum inebriati fuerint: tunc id quod deterius est. tu autem seruasti uinum bonum usque adhuc. </div>
            <div type="sub" n="13">Rursus hoc in loco nonnulli calumniantur hunc ebriosorum fuisse conuentum: de gustu differentium. corruptis homines moribus. nec idoneos qui miraculum iudicarent: utpote qui non uiderint aqua an uinum esset. Siquidem ipse architriclinus inquit. cum inebriati fuerint. </div>
            <div type="sub" n="14">Maxime hoc ridiculum. Verumtamen hanc ipsorum suspicionem tollit euangelista. non enim conuiuas inquit de miraculo tulisse sententiam: sed architriclinum: qui sobrius nil adhuc gustauerat. </div>
            <div type="sub" n="15">etenim nemo ignorat huiusmodi in conuiuiis munera maxime sobriis et temperantibus demandari: quorum solum officium est ut debito ordine et apparatu. omnia dispensentur. Idcirco sobrium uirum in miraculi testimonium adduxit. </div>
            <div type="sub" n="16">Non enim dixit christus recumbentibus miscerent. sed ferrent architriclino. Vt autem gustauit architriclinus aquam uinum factum: et non sciebat unde esset. ministri autem sciebant. Vocat sponsum architriclinus. </div>
            <div type="sub" n="17">et qua nam gratia non uocauit ministros? ita enim miraculum manifestius fuisset. quoniam neque ipse christus manifestum fecit. sed lente et pedetentim miraculorum suorum uirtutem cognosci uoluit. </div>
            <div type="sub" n="18">ad hoc si ministri tunc id narrassent: nemo eis credidisset. sed insanire potius arbitrati essent. cum de homine opinione omnium humili et abiecto: id perhiberent testimonium. </div>
            <div type="sub" n="19">sed re ipsa cognouerunt. Neque enim qui sibi ipsis non crederent alii fuissent credituri. Propterea non omnibus reuelauit miraculum sed maxime idoneis: certiorem cognitionem in posterum reseruauit: </div>
            <div type="sub" n="20">ut post aliorum signorum certitudinem hoc etiam crederetur. Siquidem in filii reguli curatione ostendit euangelista: hoc manifestius potuisse. </div>
            <div type="sub" n="21">hac enim maxime gratia regulus christum uocauit. quod illud signum audierat. Quod his uerbis significatur. uenit Ihesus in chana galilee: ubi fecit aquam uinum neque simpliciter uinum sed optimum. </div>
         </div>
         <div type="sec" n="3">
            <div type="sub" n="1">Eiusmodi enim christi miracula ut quam que natura perfecta sunt: longe pulchriora: melioraque reddantur ita et alia. distortum membrum: quam sana ualidius: reddebat. </div>
            <div type="sub" n="2">Quod autem uinum: et uinum optimum esset factum. non ministri tantum: sed et sponsus et architriclinus perhibuere testimonium. quod a christo factum fuerit ministri qui aquam haurierant. </div>
            <div type="sub" n="3">itaque quamuis tunc occultatum esset miraculum non tamen diucius sileri poterat. sic multos et necessarios testes sibi in posterum asciuit </div>
            <div type="sub" n="4">et sane credibile est sponsum non prorsus in his siluisse. </div>
            <div type="sub" n="5">uerum euangelista exposito miraculo ad magis necessaria properat. necessarium nanque erat ut aqua uinum: et uinum bonum factum sciretur non autem quod architriclino sponsus dixerit. </div>
            <div type="sub" n="6">multa enim signa prius obscura progressu temporis manifesta sunt ab his qui ea a principio uiderunt. </div>
            <div type="sub" n="7">tunc Ihesus uinum ex aqua fecit. tunc atque etiam in presentia lasciuas et infirmas hominum uoluntates mutare non desinat. sunt enim plerique hominum nullo aqua meliores: frigidi: fluentes. semper mutabiles. </div>
            <div type="sub" n="8">huiusmodi homines ad dominum adducendi sunt: ut eorum uoluntates in uini similitudinem transferat: ne amplius labantur. sed preteritorum compuncti: sibi et proximo leticie efficiantur autores. </div>
            <div type="sub" n="9">Sed qui nam sunt hi frigidi? Qui fluxis presentis uite rebus incumbunt: qui non contemptis humanis seculi deliciis glorie: potentie diuitiarum sunt amatores. Hec enim omnia fluxa et caduca sunt: et nusquam consistentia: que in preceps semper celeri impetu deferuntur. </div>
            <div type="sub" n="10">Siquidem qui hodie diues est: cras erit pauper. qui hodie in curru: precone: lictoribusque: et apparitoribus: comitatus magistratum gerit: postridie nonnunquam in carcerem intruditur: et uelit nolit. aliis omnia relinquit. </div>
            <div type="sub" n="11">Qui in deliciis uitam agit: qui conuiuiis dissoluitur: pene crapula uentrem disrumpit: ne una quidem die potest in eadem sacietate permanere sed concocto cibo iterum ad id compellitur: nihil a torrente differens. </div>
            <div type="sub" n="12">Nam quemadmodum in eo prior fluxus alio superincumbente urgetur: ita et nos alio post alium cibo indigemus. Huiusmodi est omnium huius seculi rerum natura: ut que sortita est: retinere nunquam possit sed semper fluant: semper trahantur. </div>
            <div type="sub" n="13">in deliciis autem et conuiuiis non solum fluxus. sed difficultates multe: et mala deprehenduntur. illa namque sacietas: tum corporis robur: tum animi minuit fortitudinem. </div>
            <div type="sub" n="14">Neque ita fluuialium fluctuum uis ripas excedere et conuellere solet: ut delicie lasciuiaque bonam ualitudinem et uires omnes facile subtrahit. Quod si medicos percontaberis omnium prope morborum causas inde ortas inuenies. </div>
            <div type="sub" n="15">Vilis enim et tenuis et simplex mensa bone ualitudinis mater est. ita eam medici appellarunt. et non ad sacietatem crapulari: sanitatem et sanitatis parentem. </div>
            <div type="sub" n="16">Contra: sacietatem morborum ipsa medica arte incurabilium dixerunt: quod perspicuum est. </div>
            <div type="sub" n="17">Siquidem pedum: capitis: oculorum: manuum egritudines: paralisis: hidropisis. hicteria: febres: longe et acute: et plures id genus morbi: nimia crapula contrahuntur. neque enim uacat in presentia omnes enumerare: qui non ex modico et temperato uictu. sed uoracitate et crapula ingenerantur. </div>
            <div type="sub" n="18">Quod si uis: animi quoque morbos hinc prouenientes intelligere. auaritia: iactantia: bilis: desidia: luxuria: omnis denique incontinentia hinc ducit originem. Hec secus ac asini anime immodicis mensis et tot bellius distracte: </div>
            <div type="sub" n="19">luxuriam perstringam et dolores anxietatesque: quibus qui se iis addixerunt: afficiuntur. Omnes quidem enumerare non possumus. in summam breui totum explicabo. uaria nanque et preciosa mensa: nunquam auide nunquam cum uoluptate fruuntur. </div>
            <div type="sub" n="20">Vt enim tenuis mensa bone ualitudinis: ita et uoluptatis mater est crapula. et ut morborum ita fastidii: et fons est et radix. Vbi enim satietas: ibi auiditas esse nullo pacto potest. Vbi nulla auiditas: quo pacto ibi uoluptas erit? </div>
            <div type="sub" n="21">Propterea non tantum prudentia et ualitudine prospera: prestare diuitibus pauperes uidemus: sed et letitia. Quibus manifeste cognitis ebrietatem deliciasque fugiamus. non in mensis modo. sed quecumque in rebus secularibus capiuntur </div>
            <div type="sub" n="22">ea omnia spiritualium uoluptate mutemus. et secundum prophetam. Delectare in domino et dabit tibi petitiones cordis tui. ut presentibus et futuris bonis perfruamur. gratia et benignitate domini nostri Ihesu christi per quem et cum quo patri gloria et spiritui sancto in secula Amen. </div>
         </div>
      </div>
      <div type="hom" n="23">
         <div type="title" n="title">Omelia XXIII (xxii) </div>
         <div type="sec" n="1">
            <div type="sub" n="1">Hoc fecit initium signorum: Ihesus in chana galilee. Plurimum nos diabolus urget: plurimum nostre insidiatur saluti. Inuigilandum igitur est: et contra illius impetus: unumquemque se omni ex parte premunire oportet. </div>
            <div type="sub" n="2">nam uel minimo aditu uiam sibi quamlatissimam patefacit: paulatim uires accipit. Quod si qua nobis salutis nostre cura est: ne minima quidem in re eum nobis preualere permittamus: ne mox in maioribus preualeat. </div>
            <div type="sub" n="3">Summe nanque amentie est: ut cum ille tantopere animarum nostrarum perditioni inuigilet: nos contra: pro nostra ipsorum salute. non eandem adhibeamus diligentiam. </div>
            <div type="sub" n="4">Hunc ego non temere in presentia sermonem aggressus sum. Timeo ne in medio etiam templo aliquando hic lupus deliteat: non preuisus a nobis: et insidiis suis et nostra desidia: ouis aliqua a grege: et hac contione aberrans diripiatur. </div>
            <div type="sub" n="5">Nam si eius uulnera sensu deprehenderentur: si corpus offenderetur: non sane esset difficile eius insidias precauere. uerum tum anima inuisibilis: inuisibiles plagas accipiat summa nobis opus est uigilantia. Nec tantum unusquisque seipsum probet. </div>
            <div type="sub" n="6">nemo enim nouit hominem ut spiritus hominis qui in ipso est. oratio omnibus in medium proponitur communis indigentibus medicina. Vnumquenque auditorum quod ad morbum suum facit accipere oportet: </div>
            <div type="sub" n="7">Nescio qui egrotent qui bene ualeant. idcirco de omnibus loquor affectibus ut sibi quisque accomodatam medicinam inueniat. Nunc in auaritiam: nunc in delicias: nunc in luxuriam inuehimur: rursus uirtutes laudamus. </div>
            <div type="sub" n="8">Timeo enim ne quando uni nobis morbo uacantibus: alii quo magis laboret medicinam non adhibeam. Si unus hic esset: non tam necessarium ducerem multiplicem habere sermonem. </div>
            <div type="sub" n="9">sed in tanta contione plurimos esse affectus credibile est. Quamobrem non immerito hac utimur orationis uarietate: que in omnes diffusa: quo quisque indigeat: inueniet. </div>
            <div type="sub" n="10">hac gratia et scriptura uaria est: et uaria loquitur. cum in omnem hominum naturam conditionemque diffunditur: in qua omnes reperiri affectus necesse est. Licet non omnes in singulis his nos purgati: </div>
            <div type="sub" n="11">summa cum attentione que nobis hodie proposita sunt audiamus. Hoc inquit fecit initium signorum Ihesus in cana galilee. </div>
            <div type="sub" n="12">Diximus quosdam dicere non fuisse hoc initium signorum que illic facta sunt. </div>
            <div type="sub" n="13">Ego non contendo hoc. Illud affirmo: post baptisma christum miracula facere cepisse: ante nullum. </div>
            <div type="sub" n="14">hoc siue aliud primum fuerit: post baptisma non admodum quesitu necessarium ducimus. Et manifestauit gloriam suam. Quonam pacto? </div>
            <div type="sub" n="15">Non enim multi affuerunt. sed ministri tantum: architriclinus: sponsus. Quo inquam pacto manifestauit gloriam suam? ex parte licet: et non tunc. secutis tamen temporibus manifestauit: cum omnes id miraculum essent audituri. hactenus nanque predicatur neque uspiam latet. </div>
            <div type="sub" n="16">nam quod in illa die non omnes sciuerint ex sequentibus constat. siquidem cum dixerit manifestauit gloriam suam addidit. et crediderunt in eum discipuli eius qui etiam antea admirati eum fuerant. </div>
            <div type="sub" n="17">uides ne tunc signa maxime fuisse necessaria quando idonei essent discipuli et presto ad miracula accipienda? facilius enim credituri erant: quorum predicatione uniuersus orbis secutis temporibus in christum credidit. et quo nam modo sine miraculis eius quisquam habuisset cognitionem? </div>
            <div type="sub" n="18">doctrina: prophetia: miraculum sufficientia fuerunt que omnium animos irriperent. Itaque iam anima familiarior magis idonea facta est que signis et miraculis moueretur. Quare sepe euangeliste nihil operatum christum dicunt. quandoquidem presentes ad id accipiendum non essent idonei. </div>
            <div type="sub" n="19">Post hec descendit in capharnaum ipse et mater eius et fratres et discipuli eius: et ibi manserunt non multis diebus. Qua nam gratia cum matre abiit in capharnaum? neque enim illic ullum fecit miraculum: neque incole recte de ipso sentiebant. sed multis flagitiis laborabant: </div>
            <div type="sub" n="20">ut ipse christus ostendit. Et tu capharnaum usque ad celum delata: usque ad infernum defereris. </div>
            <div type="sub" n="21">Quoniam ut mihi uidetur. cum paulo post esset hierosolimam ascensurus: ante capharnaum petiit: ne quocunque fratres secum et matrem traheret. </div>
            <div type="sub" n="22">Parum igitur illic matris gratia commoratus: iterum miracula aggreditur: Propterea inquit quod non multo post ascendit hierosolimam. </div>
            <div type="sub" n="23">paucis itaque ante pasca diebus baptizatus uenit hierosolimam ubi rem miram aggressus est. Venit in templum et uendentes oues: boues: columbas: et numularios sedentes eiecit. </div>
         </div>
         <div type="sec" n="2">
            <div type="sub" n="1">Alius euangelista eum dicentem meminit. nolite facere domum patris mei speluncam latronum. hic autem inquit domum negotiationis. non quod inuicem discordent: sed quod bis eos eiecerit: non eodem tempore. </div>
            <div type="sub" n="2">sed hoc in operum suorum initio. illud iam passionis tempore appropinquante. quare uehementiori castigatione usus: latronum speluncam appellauit. nunc in ipso principio remissus agit. ex quo uerisimile est illud iterum factum. </div>
            <div type="sub" n="3">Preterea quesitu dignum est qua gratia adeo christus hic indignatus est: et maxime cum alias iniuriis contumeliisque affectus. samaritanus et demonium habens appellatus. nihil tale fecerit. </div>
            <div type="sub" n="4">nunc non contentus flagello: uerbis etiam in eos inuehitur: Contra cur iudei qui in collatis beneficiis christum accusabant et persequebantur: cum credibile esset tam acri castigatione grauius excandessere equo animo tulerunt? </div>
            <div type="sub" n="5">Nulla enim in eum contumelia usi sunt. sed quod signum inquiunt ostendis nobis quia hec facis? Animaduertis inuidiam incredibilem: et quo nam pacto in alios collata beneficia magis eos irritabant? </div>
            <div type="sub" n="6">Sed cum speluncam latronum ab iis templum fieri dicit: ostendit: que uendebantur a furto rapina: auaritia: et alienis calamitatibus comparata. cum autem domum negotiationis. impudentes eos in negotiando significat. </div>
            <div type="sub" n="7">Sed qua gratia hoc fecit? Cum morbos esset sabbato curaturus: et alia facturus que illis transgressio legis uidebantur: ne dei contemptor et patri contrarius existimaretur: id fecit: ut eorum tolleret suspicionem. </div>
            <div type="sub" n="8">Non enim par erat: ut qui pro templi honore tantam ostendisset indignationem: ab eius domino alienum animum haberet. </div>
            <div type="sub" n="9">Sufficientes sane erant superiores anni: quibus legi paruerat: qui eius erga legislatorem reuerentiam ostenderent: quodque non preuaricaretur. </div>
            <div type="sub" n="10">atqui cum credibile esset superiorem uitam: aut obliuioni mandatam: aut incognitam: utpote in paupere et uili casa educati: et cum uilibus conuersati. iam in omni frequentia prope diem festum: cum multi concurrerent hoc sui facit experimentum. </div>
            <div type="sub" n="11">Neque tantum illos eiecit. sed euertit mensas: dispersit argentum. ut illi secum reputarent: quod qui se pro domus honore periculis exponeret: eius dominum minime contempneret. </div>
            <div type="sub" n="12">Neque simulationem in ipso quispiam poterat coniectari: cum non uerbotenus monuisset. sed periculis et contumeliis in medium uulgi: </div>
            <div type="sub" n="13">et cerdonum furorem: se obiecisset: rem minime contempnendam. hoc sane non simulantis. sed nihil pro diuini templi honore recusantis: officium fuit. </div>
            <div type="sub" n="14">hac gratia operi uerba concenserunt. Non enim dixit domum sanctam sed patris mei. </div>
            <div type="sub" n="15">patrem appellat. neque iudei indignantur. simpliciter nanque patrem acceperunt. Cum autem in posterum expressius se illi equalem ostendit. tunc exacerbati sunt. </div>
            <div type="sub" n="16">Quid igitur illi. Quod signum ostendis nobis: quia hec facis? O summam dementiam. Quo nam signo opus erat: cum malefacta corriperet: et dei domum tanta purgaret ignominia? </div>
            <div type="sub" n="17">Zelus ille pro domus dei honore: maximum fuit uirtutis signum. Quod boni aduerterunt. Recordati nanque sunt discipuli eius tunc: quia scriptum est. Zelus domus tue comedit me. </div>
            <div type="sub" n="18">Illi autem prophetie non meminerunt. sed signum querebant. dolebant turpe lucrum auferri: et ut eum ab incepto auerterent. ad miraculum trahere annituntur. </div>
            <div type="sub" n="19">Ideo a signis abstrauit: ut antea cum idem peterent. responderat enim Generatio mala et adultera signum querit: et signum non dabitur ei nisi signum Ione prophete. </div>
            <div type="sub" n="20">sed tunc quidem manifestius: nunc latentius: ob nimiam eorum stultiam. Neque enim qui primum non petentibus signum dederat: petentibus negasset. nisi prauam et fraudulentam eorum mentem cognouisset. </div>
            <div type="sub" n="21">Intellige queso quid statim rogauerint. Intellige malitie plenam percontationem. consentaneum erat ut christus eam curam susciperet: et tandem domus ignominia commoueretur. </div>
            <div type="sub" n="22">illi autem accusant: et uendere sibi licere contendunt: neque a uendendo desistendum: nisi ipse signum ostenderet? Quid ad hec christus? </div>
            <div type="sub" n="23">Soluite inquit templum hoc et in tribus diebus excitabo illud. Multa tunc obscura ad eos locutus est: que ad implendam prophetiam erant futura clarissima ut nunc contigit. </div>
            <div type="sub" n="24">Nam cum resurrexisset inquit a mortuis recordati sunt discipuli eius: quia hoc dicebat de corpore suo: et crediderunt scripture: et sermoni quem dixit Ihesus. </div>
            <div type="sub" n="25">His uerbis alii dubitabant: alii responderunt. Quadraginta sex annis edificatum est templum hoc: et tu tribus diebus excitabis illud? </div>
            <div type="sub" n="26">secundam templi edificationem meminerunt. prima nanque uiginti annis absoluta est. </div>
         </div>
         <div type="sec" n="3">
            <div type="sub" n="1">sed qua gratia dubitantibus non aperuit se templum carnem suam appellare. Euangelista id interpretatur. christus tacuit. </div>
            <div type="sub" n="2">Qua inquam gratia? quoniam ipsius uerbis fidem non adhibuissent. Quod si discipuli non erant ideonei: qui ea audirent multominus turbe. Inquit enim. Cum surrexisset a mortuis tunc recordati sunt et crediderunt sermoni et scripture. </div>
            <div type="sub" n="3">Duo nanque eis proponebantur: alterum resurrectio: alterum longe maius: an deus in ipso esset. utrunque his uerbis significauit. Soluite templum hoc et in tribus diebus excitabo illud. </div>
            <div type="sub" n="4">quod et Paulus non paruum esse diuinitatis signum ostendens inquit. Qui predestinatus est filius dei in uirtute secundum spiritum sanctificationis ex resurrectione mortuorum Ihesu christi. </div>
            <div type="sub" n="5">Quare et hic et alibi sepenumero hoc signum in medium affert. Cum exaltaueritis inquit filium hominis: tunc cognoscetis quia ego sum. Et iterum. non dabitur uobis signum nisi signum Ione prophete. Et hic iterum. In tribus diebus excitabo illud. </div>
            <div type="sub" n="6">quoniam hoc uel maxime argumento se non esse purum hominem: et mortem sibi subesse: et eius uim et bellum grauissimum mox soluturum ostendebat. </div>
            <div type="sub" n="7">Idcirco inquit. tunc scietis. Tunc. Quando? quando uidelicet in resurrectione orbem terrarum ad me traham: tunc scietis me ut deum: et dei filium dilectissimum: ad paternam ulciscendam contumeliam hoc fecisse. </div>
            <div type="sub" n="8">Quid tandem? Non dixit quibus signis a negociatione mala abstinere oporteret. sed daturum promisit. Quoniam id eos magis irritasset. hoc autem magis exterruit. </div>
            <div type="sub" n="9">At illi nihil responderunt: cum id incredibile uideretur: et ut impossibile percontari neglexerunt. </div>
            <div type="sub" n="10">Quod si sane mentis fuissent: quod tunc incredibile uisum erat. post tot signa et miracula profecto querere et percontari debuissent: ut eam solueret dubitationem. </div>
            <div type="sub" n="11">sed stulti: aut eius uerbis aures non adhibebant: aut iniqua interpretatione deprauabant. propterea christus obscure ad eos locutus est. </div>
            <div type="sub" n="12">Est autem hoc in loco quesitu dignum. Quomodo discipuli christum a mortuis resurrecturum ignorabant. Quoniam adhuc spiritali gratia indigni erant. Ideoque cum frequenter eis christus resurrectionem predixisset: nihil tamen manifeste intellexerunt. sed quid id esset inuicem percontabantur. </div>
            <div type="sub" n="13">Videbatur enim haud quaquam credibile: quod seipsum posset aliquis suscitare: et ita suscitari. Nec aliam ob causam Petrus reprehensus est: quam quod cum nihil de resurrectione sciret: inquit. Absit a te domine. </div>
            <div type="sub" n="14">neque christus ante rem ipsam hoc manifeste discipulis reuelauit: ne scilicet a principio tanquam rei maxime incredibili diffisi perturbarentur. neque enim adhuc plane norant quis esset. </div>
            <div type="sub" n="15">Manifestis nanque operibus nemo non credidisset. solo autem uerbo non ita fides prestari assolet. Hac ratione obscure primum locutus: cum re ipsa: fidem confirmauit: </div>
            <div type="sub" n="16">tunc et uerbis prudentiam: et tantam spiritus gratiam infudit. ut repente omnia ad se traheret. </div>
            <div type="sub" n="17">Ille uobis commemorabit omnia inquit. Nam si uno dumtaxat uesperi pudore abiecto discipuli fugientes christum negarunt: minime superioris temporis operum et uerborum essent recordati: nisi spiritus sancti gratiam superne affatim accepissent. </div>
            <div type="sub" n="18">Quod si a spiritu inquiet quispiam audituri erant. quid oportuit christum id prius communicare. presertim cum non intelligerent? Quoniam non docuit eos spiritus. sed christi doctrinam in memoriam reduxit. </div>
            <div type="sub" n="19">quod non parum in eius gloriam cessit. Spiritus itaque gratie infusio: tam larga: tam exuberans a dei gratia ortum habuit. </div>
            <div type="sub" n="20">inde sua ipsi uirtute: donum consecuti sunt. Vite enim honestate: atque sapientia effulserunt: magnos subierunt labores: et presentem contempserunt uitam: nullius eam momenti arbitrati. </div>
            <div type="sub" n="21">hinc super omnes elati: tanquam aquile leues alte uolantes: operibus suis in ipsum celum euaserunt. Hinc ineffabilem spiritus sancti gratiam consecuti sunt. </div>
            <div type="sub" n="22">Hos et nos dilectissimi imitemur: neque extinguamus lampades. sed elemosina clariores reddamus. Huius ignis lux ita seruatur. </div>
            <div type="sub" n="23">in uasa oleum dum hanc uitam uiuimus colligamus. quod nobis neque post hinc migrationem amplius: neque nisi per manus pauperum colligere permittitur. </div>
            <div type="sub" n="24">Colligamus inquam habunde: si cum sponso ingredi uolumus. Sin minus: excludemur. Impossibile enim: impossibile inquam est: et si innumera faciamus bona sine elemosina: celestis regni: uel uestibulum quidem attingere. </div>
            <div type="sub" n="25">Quamobrem multa in pauperes utendum est liberalitate: ut archanis et ineffabilibus illis fruamur bonis: que utinam omnes consequamur. gratia et benignitate domini nostri Ihesu christi cum quo patri gloria simul et spiritui sancto nunc et semper et in secula seculorum Amen. </div>
         </div>
      </div>
      <div type="hom" n="24">
         <div type="title" n="title">Omelia XXIV (xxiii) </div>
         <div type="sec" n="1">
            <div type="sub" n="1">Cum autem esset hierosolimis in pasca in die festo multi crediderunt in nomine eius. Christi temporibus alii in errore perstabant: alii ueritatem oppugnabant. nonnulli eam complexi paulopost deserebant. </div>
            <div type="sub" n="2">hos christus seminibus comparauit: radices tantum in superficie diffundentibus: que quamprimum arescunt. </div>
            <div type="sub" n="3">Hos nobis euangelista in presentia significat. Cum esset hierosolimis in pasca in die festo multi crediderunt in nomine eius: uidentes signa que faciebat. Ipse autem Ihesus non credebat semetipsum eis. eo quod ipse nosset eos. </div>
            <div type="sub" n="4">Firmiores erant discipuli: non signorum tantum gratia. sed doctrine: Ihesum secuti. Qui crassiori erant ingenio: signis trahebantur. Acutiori uero: prophetis et doctrina: </div>
            <div type="sub" n="5">quibus qui crediderant: signis deinde magis confirmabantur. hos christus beatos appellauit. Beati qui non uiderunt: et crediderunt. </div>
            <div type="sub" n="6">Quod autem hi non uere crederent: ex sequentibus ostendit. ipse enim inquit Ihesus non credebat seipsum eis. quare? Eo quod ipse nosset omnes: et quia ei opus non erat ut quis testimonium perhiberet de homine. ipse enim sciebat quod esset in homine. </div>
            <div type="sub" n="7">hoc est non curabat exteriora uerba: qui in ipsos animos ingreditur: qui in humanas cogitationes irrumpit: qui eorum feruorem mox infrigescere cognoscebat: neque ac si perfecti essent discipuli: eis fidebat: nec archanorum doctrinam tanquam fidelibus credebat. </div>
            <div type="sub" n="8">humanorum autem cordium cognitio solius dei est qui ea formauit. Tu enim inquit cognoscis corda solus. </div>
            <div type="sub" n="9">Non opus erat Ihesu testibus. ad eas quas formarat mentes cognoscendas. Norat igitur eorum infirmitati non credendum. </div>
            <div type="sub" n="10">homines enim utpote: qui neque presentia neque futura intelligunt: cum fraudulentis et instabilibus sepenumero res suas sine suspitione communicant. </div>
            <div type="sub" n="11">christus autem abscondita cordium manifeste intuebatur. Tales multi sunt: his quoque temporibus: qui sibi fidei nomen uendicant: facile ad credendum adducuntur. his neque nunc christus fidit: plurima occulit. </div>
            <div type="sub" n="12">et quemadmodum nos: non eodem modo amicis nomine et re credimus: ita neque deus. audi quid discipulis dicat. Non iam uos dico seruos. Vos amici mei estis. </div>
            <div type="sub" n="13">Vnde et quamobrem? Quia quecunque audiui a patre nota feci uobis. Hac gratia nulla iudeis (ne petentibus quidem) signa ostendebat. quoniam temptandi gratia percontabantur. Nonne et nunc quoque signorum petitio: temptantium est? </div>
            <div type="sub" n="14">Sunt sane et hac nostra etate qui querant. Quare et nunc signa non fiunt Si fidelis es ut oportet. Si christum diligis ut diligendus est. non indiges signis. Signa enim incredulis dantur. </div>
            <div type="sub" n="15">Cur igitur inquis iudeis non data sunt? Sunt inquam maxime. Quod si petentes aliquando non acceperunt. ideo factum est. quoniam non ut ab incredulitate desisterent: ea queirebant. sed ut magis malicia sua obdurescerent. </div>
            <div type="sub" n="16">Et erat homo ex phariseis Nicodemus nomine princeps iudeorum. hic uenit ad Ihesum nocte. Hic in euangelice narrationis progressu christo opitulatur. dicit enim. Lex nostra non iudicat quenquam: nisi prius audiat ab eo et cognoscat quid faciat. </div>
            <div type="sub" n="17">Aduersus hunc iudei indignati dicebant. Interroga et uide quod propheta ex galilea non surrexit. Hic etiam post passionem multum diligentie in sepulturam dominici corporis adhibuisse perhibetur. </div>
            <div type="sub" n="18">Venit enim inquit et Nicodemus qui uenerat ad Ihesum nocte primum: ferens mixturam mirre et aloes quasi libras centum. hic nunc afficiebatur quidem christo. non tamen ut oportebat: neque quo debebat animo. sed adhuc iudaica imbecillitate detinebatur. </div>
            <div type="sub" n="19">ideo nocte uenit. quia interdiu formidabat. Sed clementissimus deus: neque tam frigidum affectum pepulit: neque obiurgauit: neque indignum sua duxit doctrina. sed multa cum mansuetudine eum alloquitur: et archana aperit. obscure quidem. aperit tamen. </div>
            <div type="sub" n="20">quippe qui longe magis uenia dignum existimauit: quam qui malicia percontabantur. illi enim nullo pacto poterant excusari. hic etsi reprehensioni. non tante tamen: erat obnoxius. </div>
            <div type="sub" n="21">quomodo igitur euangelista nihil tale de Nicodemo dixit. quemadmodum alibi. quod ex principibus multi crediderunt in eum. propter iudeos autem non confitebantur ne extra sinagogam fierent? </div>
            <div type="sub" n="22">Quia id totum ex nocturna profectione significauit. Quid ergo inquit? Rabi: scimus quod a deo uenisti. nemo enim potest hec signa facere que tu facis: nisi fuerit deus cum eo. </div>
         </div>
         <div type="sec" n="2">
            <div type="sub" n="1">Adhuc humi uertitur Nichodemus: adhuc humanam de christo habet sententiam: et tanquam de propheta loquitur. nihil altum propter signa coniectatus. Scimus inquit. quod a deo uenisti magister. </div>
            <div type="sub" n="2">Quid ergo noctu uenis: et clanculum: ad eum qui diuina loquitur: qui a deo uenit? Quid non aperte profiteris? Sed hoc neque dicit neque reprehendit Ihesus. Calamum enim contritum non confringes inquit: et linum ardentem non extinguas. </div>
            <div type="sub" n="3">Non dicet inquit neque clamabit. Et iterum. Non ueni ut iudicem mundum. sed ut saluum faciam. Nemo potest hec signa facere que tu facis nisi fuerit deus cum eo. </div>
            <div type="sub" n="4">Adhuc secundum hereticos loquitur: qui dixerunt christum in operibus suis alterius indiguisse auxilio. Quod ad hoc christus? Considera queso humilitatem incredibilem. </div>
            <div type="sub" n="5">Noluit dicere se nullius egere auxilio omnia suapte facere potestate. esse dei dilectissimus filium et eiusdem qua pater potentie. eo quod difficile creditu uidebatur. </div>
            <div type="sub" n="6">Quod enim semper dixi et nunc dicam. cure erat christo a principio. non tam quisnam esset ostendere quam ut crederetur nihil contra patris facere uoluntatem. Ideoque uerbis sepenumero humilioribus locutus est. re autem quid posset ostendit. </div>
            <div type="sub" n="7">Miracula uirtute summa operatus est. Volo inquit Purgare. Tabitha: surge. Extende manum. dimittuntur tibi peccata tua. Tace: obmutesce. Tolle grabatum tuum: et uade in domum tuam. </div>
            <div type="sub" n="8">Tibi dico malum demonium exi ab hoc. Fiat tibi ut uis. Siquis uobis aliquid dixerit dicite: quia domino his opus est. Hodie mecum eris in paradiso. </div>
            <div type="sub" n="9">Audistis quia dictum est antiquis. Non occides. Ego autem dico uobis: quia omnis qui irascitur fratri suo: reus erit iudicio. Venite post me faciam uos piscatores hominum. </div>
            <div type="sub" n="10">Sic in omni euangelio summam eius deprehendimus in rebus autoritatem: Et quonam pacto ei quispiam credidisset: nisi secundum iussa res finem assecute essent? Potuissent inania derideri precepta. </div>
            <div type="sub" n="11">Verum cum re euenerint etiam inuitis silentium imposuit. Ex solis enim uerbis iudei ut erant impudentes: stulticiam eius arguere potuissent. </div>
            <div type="sub" n="12">Quamobrem hoc in loco Nichodemum alloquens. nihil altum attingit. sed obscure. ex humili ad superna erigit: admonetque se sibiipsi sufficientem ad facienda miracula. </div>
            <div type="sub" n="13">Perfectum enim ipsum genuit pater: nullius indigentem: nullius rei humilis aut abiecte participem. Sed uideamus quomodo hoc confirmet. Dixerat Nicodemus. Rabbi scimus quia a deo uenisti magister: et quod nemo potest facere que tu facis: nisi fuerit deus cum eo. </div>
            <div type="sub" n="14">Existimauit se magnum aliquid dixisse. Quid christus? Vt ostenderet nondum uere cognitionis uestibulum attigisse: sed extra regiam aberrare: et ipsum et quicunque eadem esset sententia. respondit. </div>
            <div type="sub" n="15">Amen amen dico tibi. Nisi quis natus fuerit denuo: non potest uidere regnum dei. Hoc est. nisi iterum nascaris: et uera imbuaris doctrina: longe a regno dei aberras. </div>
            <div type="sub" n="16">Sed obscure dixit: et ut equiori animo tolleraret: non aperte ad ipsum sermonem uertit. sed indefinito utitur uerbo. Nisi quis renatus fuerit. tantum non dicens siue tu siue quis alius: talem de me habet opinionem: in regnum non recipietur. </div>
            <div type="sub" n="17">Quod nisi hac ratione dixisset nihil sane ad propositum id responsum. Hoc si iudei audissent: irrisissent profecto: et abiissent. Nicodemus autem: et in hoc discendi studium pre se tulit. </div>
            <div type="sub" n="18">et Propterea obscure aliquando loquitur christus: ut audientes attentiores reddat. Siquidem clarum et manifestum uerbum: fugit nonnunquam auditorem. obscurum autem etiam diligentiorem efficit. </div>
            <div type="sub" n="19">Sententia autem est. Nisi genitus fueris denuo. hoc est nisi spiritus per regenerationis lauacrum particeps efficiaris: non poteris ueram de me opinionem concipere. Ista tua non spiritalis. sed animalis opinio est. </div>
            <div type="sub" n="20">Non tamen his uerbis usus est. noluit enim pro uiribus et cognitione sua loquentem perterrere. sed ad maiorum cogitationem sine suspicione erigit. Nisi quis renatus fuerit denuo. Denuo hoc in loco: alii e celo: alii iterum exponunt. </div>
            <div type="sub" n="21">Quippe qui non ita nascitur non potest uidere regnum dei. Regnum dei seipsum significat: ostendens non esse id tantum quod uidetur. sed aliis oculis opus esse ut uideatur. </div>
            <div type="sub" n="22">Ad hec Nicodemus quomodo inquit potest homo nasci cum sit senex? Rabbi eum appellas. et a deo uenisse dicis et eius uerba non intelligis? eo etiam uerbo uteris quod multam affert perturbationem. </div>
            <div type="sub" n="23">Ea enim particula: quomodo: non multum credentium. sed adhuc terrena sapientium est. Nam et Sarra propterea risit. quia quomodo parere posset cogitauit. et alii multi hoc uerbo fide exciderunt. </div>
         </div>
         <div type="sec" n="3">
            <div type="sub" n="1">Heretici quoque hinc in sua perstant opinione. alii quidem quomodo natus est christus. alii quomodo carnem accepit interrogant: et mentis sue imbecillitati: immensam illam et ineffabilem subiciunt substantiam. </div>
            <div type="sub" n="2">que importuna curiositas: sapientibus fugienda est. Neque enim qui quomodo percontantur: id scient: et a uera excident fide. Propterea Nicodemus cum dubitaret modum inquirit. </div>
            <div type="sub" n="3">id enim sibi dici intelligebat. perturbatur: et rem non intelligit. Nam cum ad christum tanquam ad hominem uenisset: audiretque quamquam ab homine longe maiora: et que nemo unquam audierat: primum ad id mentem erigit. caligine tamen perstringitur: neque perstat in fide: rei difficultate huc illuc distractus. </div>
            <div type="sub" n="4">Ideo non posse id fieri primum asserit: inde apertius sibi declarari rogat. Nunquid inquit potest in uentrem matris sue iterato introire: et renasci? </div>
            <div type="sub" n="5">Animaduertite quonam pacto qui humanis rationibus spiritalia admiscet: ridicula loquitur: et delirat tanquam: ebrius quotiens diuinorum sensum perscrutatur neque eum accipit. </div>
            <div type="sub" n="6">Audiuit generationem sed spiritalem: non intellexit: sed ad carnis traxit uilitatem. et tam admirabilem profundam doctrinam naturali necessitati conglutinauit. deliramenta: et ridiculas proponit dubitationes. </div>
            <div type="sub" n="7">Idcirco Paulus inquit. Quod animalis homo non suscipit ea que spiritus sunt. Verum Nicodemus christum reuerenter alloquitur. non intellexit que diceret: et impossibile id arbitratur. Hoc tamen conticet. </div>
            <div type="sub" n="8">Duo ei dubitationem faciebant: et generatio talis: et regnum. Neque enim regni nomen auditum erat a iudeis unquam: neque huiusmodi generatio. primum autem priorem partem aggreditur: que maxime eius mentem mouerat. </div>
            <div type="sub" n="9">Nos autem horum non ignari: diuina misteria perscrutari caueamus: neque rerum humanarum necessitate illa agi existimemus. sed pietate summa: omnia intelligamus. scripturis fidem adhibeamus. </div>
            <div type="sub" n="10">Curiosus nanque et nimius rerum diuinarum perscrutator: nihil proficit: nihil inuenit: preter ultimum supplicium. Audis natum christum. crede: quomodo: noli disquirere. neque propter hoc tollas generationem: quod ultime stulticie est. </div>
            <div type="sub" n="11">Nam si Nicodemus (generatione: non illa ineffabili. sed hac que ei gratia prouenit audita) quoniam nihil magnum animo concepit. sed terrenis tantum inhesit: tenebris perfusus est. quanto ii digni supplicio qui admirandam illam et omnem superantem rationem et intellectum tanto studio querunt inuestigant: perscrutantur? </div>
            <div type="sub" n="12">Nihil enim tam obscuris obducitur tenebris quam humana cogitatio: que omnia ad terram reducit: ne patitur celitus lumen accipere. Vilissima profecto et ad lutum omnia referens. </div>
            <div type="sub" n="13">ideo superna nobis aqua opus est: ut abluti et quantum fieri potest: mundi celum petamus: et celestibus imbuamur disciplinis. </div>
            <div type="sub" n="14">hoc autem et animi bonitate: et uite rectitudine assequimur. neque enim intempestiua inuestigatione dumtaxat. sed corruptis quoque moribus: humana mens in tenebris uersatur. </div>
            <div type="sub" n="15">Quare Paulus ad corinthios inquit. Lac uobis potum dedi: non escam. nondum enim poteratis. sed ne nunc quidem potestis. adhuc enim carnales estis. cum sit inter uos zelus et contentio: nonne carnales estis? </div>
            <div type="sub" n="16">Et ad hebreos. et alibi: frequenter hanc malorum dogmatum causam paulum afferentem quiuis uidere poterit. Anima enim affectibus implicita: nequit profecto magnum aliquid aut generosum intueri. sed tanquam lippitudine quadam perturbata in tenebris uersatur. </div>
            <div type="sub" n="17">Mentis igitur oculos: tam grauissimo morbo liberemus: illuminemus. Nolimus inter spinas semen iacere. Quenam hec spinarum copia? nostis: et si taceamus. sepenumero audistis christum presentis uite sollicitudines et diuitiarum fraudes: spinas appellasse. et merito sane. Nam quemadmodum spine steriles sunt: ita et diuitie. </div>
            <div type="sub" n="18">Quemadmodum ille: qui tangunt lacerant: ita harum cupiditas. Quemadmodum facile igni comprehenduntur: et odio habentur agricolis: ita huius seculi negotia. Postremo ut inter spinas fere: uipere: scorpii delitescunt: ita in fraudibus diuitiarum. </div>
            <div type="sub" n="19">Verum enimuero dilectissimi spiritus sancti igne: et spinas consumamus: et bestias effugemus. ut agricole agrum purgatum reddamus. inde spiritalibus aquis irrigemus: plantemus oliuam fructiferam: plantam utique mitissimam: et semper uirentem: que illuminat: que nutrit: que bonam facit ualitudinem. </div>
            <div type="sub" n="20">hec elemosine sunt officia: que tanquam signaculum est cum possidentibus. Hec planta ne morte quidem arescit. sed semper uiret: mentem illuminat: animi uires nutrit: ac etiam robustiores efficit. </div>
            <div type="sub" n="21">Hanc si perpetuo anplectemur: fidenter et sponsum adire: et thalamum ingredi poterimus. cuius utinam omnes fiamus participes. Gratia et benignitate domini nostri Ihesu christi: cum quo patri gloria simul et spiritui sancto nunc et semper et in secula seculorum Amen. </div>
         </div>
      </div>
      <div type="hom" n="25">
         <div type="title" n="title">Omelia XXV (xxiv) </div>
         <div type="sec" n="1">
            <div type="sub" n="1">Respondit Ihesus amen amen dico tibi. nisi quis renatus fuerit ex aqua et spiritu sancto non potest introire in regnum dei. </div>
            <div type="sub" n="2">Pueri singulis diebus ad magistros proficiscentes: et doctrinam accipiunt: et acceptam recitant: nunquam uacantes: ut scientie possessionem adipiscantur. interdum noctes diebus iungunt: et adhuc pro caducis et fluxis rebus sepenumero illos cogitis. </div>
            <div type="sub" n="3">Nos autem a uobis qui perfectiori estis etate. non tantum exigimus quantum uos a liberis uestris. non enim singulis diebus sed duobus tantum et breui eorum parte: ut uos labore leuemus: hortamur orationi nostre aures adhibeatis. </div>
            <div type="sub" n="4">Ad hec et paulatim uobis scripturarum dicta decerpimus: ut facile accipere in mentis uestre thesauris recondere: memorie mandare mandata aliis diligenter exponere: possitis. </div>
            <div type="sub" n="5">Quod profecto assequimini nisi per quam somnolenti et desidie dediti: et puerulis longe ebetiores sitis. Accipiatis igitur dilectissimi que hesternam contionem sequuntur. </div>
            <div type="sub" n="6">Hesitabat Nicodemus: et de huius seculi generatione locutum christum arbitratus. Impossibile inquit senem nasci denuo. Animaduerte nunc quomodo iterum christus: quam generationem dicat manifestius ostendit: difficilem quidem ei qui secundum animam tantum percontabatur potentem tamen a terrene cogitationis humilitate erigere auditorem. </div>
            <div type="sub" n="7">Quid ergo dicit? Nisi quis renatus fuerit ex aqua et spiritu sancto: non potest introire in regnum dei. Tu impossibile dicis. ego tam necessarium: ut aliter quis saluus esse non possit. </div>
            <div type="sub" n="8">quippe que maxime necessaria sunt ea etiam facilia: fecit deus. Terrena et secundum carnem generatio ex puluere est: ideo recondita sunt ei celestia. Quid enim commune terre cum celo? </div>
            <div type="sub" n="9">Spiritalis celestes nobis portas perfacile aperit. intelligitis quot uestrum in tenebris sitis? Exhorrescite: gemite: formidolose mine sunt: formidolosa sententia. Non potest inquit qui non renatus fuerit ex aqua et spiritu introire in regnum celorum. </div>
            <div type="sub" n="10">[absit in 1470 ed. &amp; Vat. lat. MS 390, fol.69r &amp; Vat. lat. MS 391, fol.39vb] </div>
            <div type="sub" n="11">Non ita sentiebat Nicodemus. Nihil enim peius est quam humanis rationibus spiritalia subicere. Hoc illum impedit ne quid magnum: ne quid profundum contemplaretur. </div>
            <div type="sub" n="12">Ideo nos fideles appellamur: ut humanarum cogitationum uilitate contempta: ad fidei altitudinem euadamus: et que nos manent bonorum cogitationem hauriamus. </div>
            <div type="sub" n="13">Quod si Nicodemus intellexisset: non sane impossibile duxisset. qua ut obduceretur sententia. quam diceret generationem christus ostendit. Nisi quis renatus fuerit ex aqua et spiritu sancto: non potest introire in regnum dei. </div>
            <div type="sub" n="14">Voluit eum minis perterrere: et ad credendum allicere: ne impossibile arbitraretur: et ut carnalis generationis opinionem tolleret. </div>
            <div type="sub" n="15">Aliam inquit Nicodeme generationem dico. Quid ad terram deuolueris? Quid hanc naturali subicies necessitati? Alius partus hic et excellentior. Nihil cum terrenis communicat. </div>
            <div type="sub" n="16">nomine tantum hec generatio conuenit. re longe differt. Reice communem consuetudinem. alium partum induco: quo homines renasci uolo. Alium generationis modum affero. </div>
            <div type="sub" n="17">Formaui ex terra et aqua. non utile uas euasit. sed deterius factum est. Non amplius aqua et terra fingendum est. sed aqua et spiritu. </div>
            <div type="sub" n="18">Quod siquis interroget quomodo ex aqua: rursus ego illum: quomodo ex terra? Quomodo lutum in aliam transiuit materiam? Quomodo unius speciei subiectum (terra enim sola erat) uaria et diuersa effinxit. </div>
            <div type="sub" n="19">Vnde ossa: nerui: arterie: uene? unde membrana et uasa organica? unde epar: splen: cor? unde cutis: sanguis: flegma: colera? unde tot operationes: tot colores? </div>
            <div type="sub" n="20">hec enim non terre sunt: neque luti. Quomodo terra accepto semine germinat caro acceptum corrumpit? quomodo terra commissa nutrit: caro iis nutritur: non nutrit? Terra collecta aqua uinum facit: caro id sepenumero acceptum in aquam uertit. </div>
            <div type="sub" n="21">Vnde igitur caro ex terra est: cum contrariam terre operationem ostendit? Sane ratione inuenire non possumus: fide sola possumus. Quod si que cottidie uidemus et tangimus fide indigent: quanto magis archana illa et spiritalia? </div>
            <div type="sub" n="22">Nam quemadmodum terra inanimata immobilis diuina uoluntate ad tanta miracula producenda uires accepit: ita a spiritu et sensibili aqua omnia hec admirabilia et humanam excedentia cogitationem facile exoriuntur. </div>
         </div>
         <div type="sec" n="2">
            <div type="sub" n="1">Noli igitur quoniam hec non uides: diffidere. Neque enim animam uides. tamen animam esse et eam te habere: et aliquid preter corpus esse non dubitas. Verum christus non hoc. sed alio exemplo Nicodemum allicit. </div>
            <div type="sub" n="2">Siquidem anima incorporea est. Nicodemus uero crassioribus adhuc cogitationibus uersabatur. Medium igitur adduxit exemplum quod non ad solidi corporis naturam neque ad incorpoream ascendit. hoc est uenti impetus. </div>
            <div type="sub" n="3">Et primum ab aqua orditur que tenuior est quam terra: crassior quam uentus. Quemadmodum enim in principio elementum terra subiecta est totum autem opificis dei fuit: ita hoc in loco elementum aqua subicitur. Verumtamen totum spiritalis est gratie. et tunc quidem in animam uiuentem factus est homo: nunc in spiritum uiuificantem. </div>
            <div type="sub" n="4">Verum magna est differentia. Anima enim uitam alicui non dat. spiritus autem non modo per se uiuit. sed aliis uitam largitur: ita mortuos suscitarunt apostoli. </div>
            <div type="sub" n="5">Et tunc quidem post factam creaturam homo formatus est. hic autem contra. Siquidem ante nouam creaturam nouus homo creatur: et primus nascitur: et tunc mundus transfiguratur. Et quemadmodum a principio totum formauit: ita nunc totum creat. Et tunc. </div>
            <div type="sub" n="6">Faciamus inquit ei auditorium. hic minime. Quippe qui spiritus sancti gratiam accipit: nulla alia re indiget. Qui in christi corpore perficitur. quonam alio ei opus est auxilio? </div>
            <div type="sub" n="7">Tunc ad dei imaginem fecit hominem nunc deo familiarem reddidit. Tunc pisces et feras homini subiectos fecit. nunc supra celos nostrum propagauit imperium. Tunc paradisi incolam constituit. nunc celum aperuit. Tunc sexta die facta est. nunc prima et ipso principio una cum luce. </div>
            <div type="sub" n="8">Ex quibus omnibus constat: quod ad aliam meliorem: et nullum finem habituram uitam: hec efficiebantur. Prima igitur formatio ex terra hoc est Ade. Altera ex eius latere: mulieris uidelicet. tercia ex semine: ut abel. </div>
            <div type="sub" n="9">Verum nullam harum quomodo et qua fiant ratione assequi possumus: quamquam crassiora sint. Quo nam igitur pacto de intellectuali per baptisma generatione et tam admirabili partu rationem reddemus: que longe altiora sunt et subtiliora? </div>
            <div type="sub" n="10">Nam et angeli qui affuerunt: tam inenarrabilis operis modum minime enarrare possent. Affuerunt dumtaxat et uiderunt. nihil tamen operati sunt. sed pater tantum et filius et spiritus sanctus. </div>
            <div type="sub" n="11">Pareamus igitur diuine sententie que sensu ipso uisus certior est. Visus enim sepenumero fallitur. illa minime. Nam cum omnia quecunque sunt deus effecerit. dignus sane est cui fides adhibeatur: cum de suo quicquam asserit opificio. </div>
            <div type="sub" n="12">Que nam ergo diuina sententia est? Quod generatio est res perfecta. quod siquis quomodo percontabitur: silentium ei diuino imponas testimonio: quod maxima est certissima demonstratio. </div>
            <div type="sub" n="13">Sin iterum rogabit qua ratione aqua abluimur: rogemus rursus et nos: cur uniuersa terra principium in hominis formationem retulit. Nam quod sine terra homo fieri potuisset nemini dubium est. Sed inquiet quispiam a terra corpus habuisse: ab aqua autem nihil. Verum in hac re aqua non parum confert. </div>
            <div type="sub" n="14">Quamobrem noli curiosius inuestigare. Nam quod pernecessaria sit aqua uel inde perspicuum est. quod cum ante aquam spiritus inspirasset. In hoc tamen non quieuit apostolus. sed ad aque necessitatem ostendendam ait. Nunquid aquam quis prohibere potest: ut non baptizentur ii qui spiritum sanctum acceperunt: sicut et nos? </div>
            <div type="sub" n="15">Que nam ergo aque necessitas? Iam absconditum uobis misterium aperiam. sunt et alia. nunc uero ex omnibus unum exposuisse sufficiat. </div>
            <div type="sub" n="16">primum diuina in hoc consumant iudicia: sepultura: mortificatio: resurrectio: uita: et hec simul omnia. In aqua enim tanquam in sepulchro: caput immergentibus: uetus homo sepelitur: emergentibus nouus resurgit </div>
            <div type="sub" n="17">inde ut facile nobis est immergi: et emersos respirare. ita deo ueterem sepelire hominem: et nouum induere. Preterea hinc patris et filii et spiritus sancti uirtutem: hec omnia implere intelligis. </div>
            <div type="sub" n="18">Quod ne coniectura a me sed uero sensu dictum intelligas: audi Paulum. Consepulti inquit sumus cum illo per baptismum. Et iterum. noster uetus homo simul crucifixus est. Et item. Complantati facti sumus similitudini mortis huius. </div>
            <div type="sub" n="19">Non solum autem baptisma crux dicitur. sed crux baptisma. Baptismo enim quo ego baptiso: inquit baptizabimini: et baptismo habeo baptizare: quod uos nescitis. </div>
            <div type="sub" n="20">Nam quemadmodum facile baptizamur et emergimus: ita ipse moriens: cum uoluit resurrexit: immo longe facilius: quamuis triduum diuini misterii dispensatione: in sepulcro iacuerit. </div>
         </div>
         <div type="sec" n="3">
            <div type="sub" n="1">Cum igitur tantis misteriis nos deus dignatus sit: uitam dono consentaneam exhibeamus: uitam inquam optimam. </div>
            <div type="sub" n="2">Quod si non adhuc digni estis: totis uiribus contendite: ut digni efficiamini: ut fiamus omnes unum corpus: ut simus fratres. Donec enim disscentiemus: siue patrem quis habeat siue filium siue fratrem: nemo sane uera propinquitate deuinctus inuenitur: spiritali propinquitate ablata. </div>
            <div type="sub" n="3">Quid enim utilitatis lutei corporis coniunctio nisi coniungamur et spiritu? quid nobis terrena confert cognatio: si in celis sumus alieni? Alienus est chatecuminus a fideli. </div>
            <div type="sub" n="4">non habet idem principium: non eandem ciuitatem. non eundem parentem: non uictum: non uestitum: non mensam: non domum nihil commune. Etenim terrena cathecumini: celestia fidelis sunt. huic christus rex est. illi autem peccatum et diabolus. Huic cibus christus est: illi quod corrumpitur. </div>
            <div type="sub" n="5">Et rursus huic uestis tinearum opera. illi autem angelorum dominus. Huic terra. illi celum patria. itaque cum nihil communicemus. que cum illis nobis cognatio? Sed eandem matrem habemus: eodem partu nati sumus. Nihil hoc ad uerissime cognationis comparitionem. </div>
            <div type="sub" n="6">Studeamus superne ciuitatis ciues fieri. Quousque ab ea peregrinamur? Oportet ueterem repetamus patriam. neque enim paruis rebus periclitamur. </div>
            <div type="sub" n="7">Nam si inopina et repentina mors quod absit nos inuaderet: et celestium ignari hinc migraremus. nihil nobis innumera huius seculi bona ad salutem proficerent. quin nos geenna uermis uenenosus ignis inextinguibilis et cathene maneant indissolubiles. </div>
            <div type="sub" n="8">Sed absit et auditorum meorum quispiam eo damnetur supplicio. Quod euitabimus: si sanctis dignati misteriis: aurum: argentum: lapides preciosos super fundamento secundum apostolum edificabimus. </div>
            <div type="sub" n="9">Hoc pacto hinc emigrantes diuites apparebimus: si pecunias non hic relinquemus. sed per pauperum manus ad perpetuos transferemus thesauros. Si christo mutuabis. </div>
            <div type="sub" n="10">cui multa debemus: non quidem pecunias. sed peccata. Mutuemus itaque pecunias ut ueniam accipiamus peccatorum. Ipse enim est qui iudicat. Nolimus enim despicere in hoc seculo esurientem: ut in futuro nos nutriat. </div>
            <div type="sub" n="11">Hic eum uestimento operiamus: ne suo nos auxilio nudos destituat. Si ei potum dederimus. non dicemus cum diuite. Mitte Lazarum ut intinguat extremum digiti sui in aqua: ut refrigeret linguam meam. </div>
            <div type="sub" n="12">Si hic domi hospitem accipiemus: multa nobis in regno suo habitacula preparabit. Si in carcerem intrusum uisitabimus: ipse nos uinculis liberabit. Si peregrinum colligemus: nos celestis regni peregrinos non despiciet. sed superne ciuitatis participes faciet. </div>
            <div type="sub" n="13">Si infirmo operam prestabimus: quamprimum nostras curabit infirmitates. Parua igitur saltem exhibeamus: ut pro paruis maxima accipiamus. Maxima mercemur. </div>
            <div type="sub" n="14">Dum tempus est seminemus: ut metamus antequam hyems adueniat. Dum mare nauigari potest dum huius negotiationis sumus domini. </div>
            <div type="sub" n="15">Sed quando erit hyems? Quando magnus ille et tremendus dies aduenerit. Tunc non amplius mare hoc spaciosum et immensum nauigare nobis licebit. Mari nanque presens hec uita comparatur. Nunc serendi tempus est: tunc messis et prouentus. </div>
            <div type="sub" n="16">Qui non sementis tempore. sed in messe seminarit: est sane ridiculus. Sementis nunc tempus. Non igitur nunc colligendum. sed dispergendum est. </div>
            <div type="sub" n="17">Dispergamus ut congregemus. Non congregemus ut messem amittamus. hoc enim ut dixi tempus ad serendum nos uocat ut distribuamus. non colligamus. Erogemus: non recondamus. </div>
            <div type="sub" n="18">Nolimus tempestiuum tempus contempnere. sed ubertim semen iaciamus: nec ulla ex parte nostris parcamus facultatibus: ut multiplicem dei in nos remunerationem liberalitatemque experiamur. Gratia et benignitate domini nostri Ihesu christi: per quem et cum quo patri gloria simul et spiritui sancto et in secula seculorum Amen. </div>
         </div>
      </div>
      <div type="hom" n="26">
         <div type="title" n="title">Omelia XXVI (xxv) </div>
         <div type="sec" n="1">
            <div type="sub" n="1">Quod natum est ex carne caro est: et quod natum est ex spiritu spiritus est. Magnis nos misteriis dignatus est unigenitus dei filius: magnis inquam et diuinis. non qualia nos accipere. sed qualia ipsum exhibere decet. </div>
            <div type="sub" n="2">Nam si merita nostra reputabimus non modo munere nullo. sed supplicio digni sumus. Sed non hoc respiciens benignus deus. non modo nos supplicio liberauit. sed et uitam: multo priori potiorem largitus est. </div>
            <div type="sub" n="3">Alium nobis mundum: aliam condidit creaturam. Si qua enim in Christo est inquit: noua est creatura. Que nam? Audi ipsum. Nisi quis renatus fuerit ex aqua et spiritu sancto: non potest introire in regnum dei. </div>
            <div type="sub" n="4">Terra excideramus haud digni quibus hic habitationem concederet. in celum tamen nos extulit. Principio infidos nos deprehendit: et maiora largitus est. Ab uno ligno non abstinuimus: et supernas delicias impartitus est. </div>
            <div type="sub" n="5">In paradiso permanere non potuimus: et celos nobis aperuit. Non immerito igitur Paulus. O altitudo inquit diuitiarum sapientie et scientie dei. Non amplius mater: non enixus: non sompni: neque concubitus: non amplexus: nouum iam nature nostre intexitur opificium: a spiritu sancto et aqua. </div>
            <div type="sub" n="6">Aqua autem accepta est: partus genito factum. Quod enim est matrix embrioni: hoc et fideli aqua. Siquidem in aqua fingitur et formatur. Nam primum dictum est. Producant aque reptile anime uiuentis. </div>
            <div type="sub" n="7">Ex quo autem iordanis alueum ingressus est christus: non amplius reptilia animarum uiuentium. sed animas racionales et spiritales aqua producit. </div>
            <div type="sub" n="8">Et quod de sole dictum est. tanquam sponsus procedens de thalamo suo. hoc longe magis de fidelibus in presentia dici potest. Multo nanque: quam ille: clariores diffundunt radios. At quod in matrice formatur tempore indiget. quod in aqua minime. sed momento omnia perficiuntur. </div>
            <div type="sub" n="9">Si quidem ubi caduca uita est: et a corporea corruptione principium accipitur: omnia mora temporis generantur. Ea nanque natura corporis est ut tempore perfectionem suam accipiat. Sed non ita in spiritalibus. Quid tandem? Quoniam perfecta ab ipso principio opera sua facit spiritus. </div>
            <div type="sub" n="10">Sed cum Nicodemus his uerbis perturbaretur. Vide quomodo christus ei tanti misterii arcana aperit. Quod natum est ex carne caro est: et quod natum est ex spiritu: spiritus est. </div>
            <div type="sub" n="11">Ab omnibus eum que sensu percipiuntur abducit: neque sinit corporeis oculis misteria perscrutari. Non disputamus de carne inquit Nicodeme. sed de spiritu. Et euestigio hoc uerbo ad superna eum erigit: </div>
            <div type="sub" n="12">ne quid sensu subiectum perquirat: cum his oculis spiritum nemo possit intueri. Noli arbitrari quod carnem spiritus pariat. Quomodo ergo dixerit quispiam christi caro parta est? Non a spiritu tantum: sed et a carne. Quod Paulus significat. Factum ex muliere: factum sub lege. </div>
            <div type="sub" n="13">Spiritus illam formauit. non tamen ex nihilo. Quid enim opus fuisset matrice? sed ex carne uirginali. Quonam autem pacto factum sit: explicare non possum. sed factum est ne quis a natura nostra partum illum alienum putaret. </div>
            <div type="sub" n="14">Nam cum etiam sic nonnulli huic generationi non credant. nisi uirginalis carnis particeps fuisset: in quam impiam prolapsi essent opinionem? Quod natum est ex spiritu: spiritus est. </div>
            <div type="sub" n="15">Animaduertis spiritus dignitatem? Dei nanque efficiens opus apparet. Superius enim inquit. ex deo natos. nunc ex spiritu. Quod natum est ex spiritu: spiritus est. </div>
            <div type="sub" n="16">Natiuitatem autem hoc in loco: non secundum substantiam. sed honorem et gratiam intelligit. Quod si filius hoc pacto natus est. quid in eo quam in ceteris hominibus: qui ita nati sunt: excellentius inuenietur? Quomodo est unigenitus? </div>
            <div type="sub" n="17">etenim ego ex deo natus sum. sed non ex eius substantia. quod si neque ipse. quid differt a nobis? fortasse autem hoc pacto spiritu minor inuenietur. Nam huiusmodi generatio ex spiritus gratia facta est. </div>
            <div type="sub" n="18">Nunquid igitur ut sit filius: spiritus indiget auxilio? Hec iudaica fuit doctrina. Cum ergo dixisset christus. Qui natus est ex spiritu: spiritus est. et his uerbis etiam perturbaretur Nicodemus: rursum ad sensibile exemplum descendit. </div>
            <div type="sub" n="19">Ne mireris inquit. quia dixi tibi: oportet uos nasci denuo. Spiritus ubi uult spirat. Hoc uerbum mireris: eius animi perturbationem significat: perturbabatur enim quod non intelligebat. Qui natus est ex spiritu spiritus est: qua particula ab omni eum corpore christus abduxerat. </div>
            <div type="sub" n="20">Quamobrem ad id quod magis de corpore communicat: non tamen corporee crassitudini omnino subiectum est: descendit. pura incorporea omittit: que ille capere non poterat. Inuenit igitur medium quoddam inter corpus et incorporeum. hoc est uenti impetum. </div>
            <div type="sub" n="21">hinc eum excitat cum inquit. Vocem eius audis sed nescis unde ueniat aut quo uadat. Quod autem dicit. ubi uult spirat: non loquitur: ac si uoluntate aliqua feratur uentus: sed liberum eius a natura impetum significat. </div>
            <div type="sub" n="22">Mos enim est scripture ita etiam de inanimis loqui: quemadmodum cum inquit. Vanitati creatura subiecta est nolens. Significat igitur non posse contineri: et quacumque uult diffundi. neque posse prohiberi: quin huc illuc feratur. </div>
         </div>
         <div type="sec" n="2">
            <div type="sub" n="1">Et uocem eius audis. hoc est sonitum. sed nescis unde ueniat aut quo uadat. ita usu uenit: iis qui spiritu generantur. Hec conclusio est. </div>
            <div type="sub" n="2">Nam si huius inquit spiritus quem auditus sensu accipis: et tactu impetum intelligis ne uiam quidem nosti: quonam pacto diuini spiritus operationem perscrutaberis? </div>
            <div type="sub" n="3">Preterea ubi uult spirat: ad paracliti potentiam ostendendam dixit. Nam si uentum nemo cohibet: quin quo uult feratur. quantomagis spiritus operationem nulle nature leges: nulli corporee generationis fines: nulla alia huiusmodi uis poterunt cohibere? </div>
            <div type="sub" n="4">Quod autem de uento loquatur inde perspicuum est: cum inquit Et uocem eius audis. non enim infideli et spiritus operationem nescienti: de spiritu dixisset. Et uocem eius audis. Sensus igitur est quod quemadmodum uentus non uidetur. sentitur tamen: ita spiritalis generatio corporeis oculis non comprehenditur. </div>
            <div type="sub" n="5">Verum uentus corpus est. quamuis tenuissimum. Nam quod sensui subiectum est corpus est. Quod si non doles cum corpus non uideas et esse eum credis quid hoc spiritali sermone perturbaris: et tam curiose rationes exigis: cum idem in corpore non facias? </div>
            <div type="sub" n="6">Quid adhec Nicodemus? Adhuc in iudaica uilitate persistit: cum tam manifestum exemplum acceperit: petitque. Quomodo possunt hec fieri? Idcirco uehementius eum tangit christus. Tu es magister in Israel et hec ignoras? </div>
            <div type="sub" n="7">Non malicie hominem. sed stulticie potius: et simplicitatis: accusat. Quod siquis percontaretur quid hec generatio cum iudaica communicet: rursum quid non communicet rogabo? </div>
            <div type="sub" n="8">etenim primi hominis: et ex latere eius mulieris formatio: et steriles et omnium que per aquas: perfecta sunt: consumatio. Elizei preterea miraculum: qui ex fonte ferrum reuocauit. Transitus iudeorum per rubrum mare: </div>
            <div type="sub" n="9">piscine ab angelo commotio. Naaman syri a lepra in iordane mundatio. Hec omnia generationem et purgationem futuram: tanquam in figura premonstrarunt. </div>
            <div type="sub" n="10">Ad hec prophetarum dicta hanc generationem adnunctiant. Adnunctiabitur domino generatio uentura: et adnunctiabunt celi iusticiam eius populo qui nascetur quem fecit dominus. Et renouabitur ut aquile iuuentus tua. Et surge illuminare iherusalem. Ecce rex tuus uenit. Et beati quorum remisse sunt iniquitates. </div>
            <div type="sub" n="11">Isaac etiam figura huius fuit generationis. Dic queso Nicodeme quomodo natus est Isaac. Nunquid secundum nature legem? Minime. Verum inter hanc et illam generationem: medius quidem modus fuit. illam: quoniam ex coitu: hanc quoniam non ex sanguinibus facta est. </div>
            <div type="sub" n="12">Neque predicta: hanc tantum: sed uirginis etiam generationem predixerunt. </div>
            <div type="sub" n="13">Nam cum nemo facile crediturus esset uirginem parere. sterilis primum: inde etiam anus pepererunt quamuis longe mirabilius sit ex uiri latere genitam: quam sterilem parere. </div>
            <div type="sub" n="14">Sed cum illud antiquissimum: et iam obliteratum fuisset: nouus pariendi modus secutus est: et sterilium partus: uirginalis partus fidem: precessit. </div>
            <div type="sub" n="15">Hec omnia Ihesus Nicodemo in memoriam reducens. Tu es inquit magister in israel: et hec ignoras? Amen amen dico tibi quod scimus loquimur: et quod uidimus testamur: et testimonium nostrum nemo accipit. </div>
            <div type="sub" n="16">Hec autem dicit ut pro illius imbecillitate ad inferiora descendens: orationem suam magis credibilem faciat. </div>
         </div>
         <div type="sec" n="3">
            <div type="sub" n="1">Ideo inquit. Quod scimus loquimur: et quod uidemus testamur. Siquidem cum apud nos sensus uisus certissimus sit: cum persuadere quid uolumus: ita loqui solemus. non audisse nos. sed uidisse. </div>
            <div type="sub" n="2">Idcirco christus more hominum loquens: sibi fidem conciliat. Quod autem neque sensibilem uisum neque quidquam aliud intelligat: inde perspicuum est. </div>
            <div type="sub" n="3">cum dixisset quod natum est ex carne: caro est: et quod natum est ex spiritu: spiritus est: addidit. quod scimus loquimur: et quod uidimus testamur. Hoc autem nondum natum erat. Quomodo igitur inquit quod uidimus? </div>
            <div type="sub" n="4">Nonne constat quod de certa generatione et que aliter se haberi non possit? Et testimonium nostrum nemo accipit. Quod autem inquit. scimus: uel de patre et se: uel de se tantum dicit. Illam uero particulam. nemo accipit: non indignantis est. sed uerum enerrantis. </div>
            <div type="sub" n="5">Non enim eos stulticie coarguit: quod tam manifesta non acciperent. sed re et uerbis summam pre se fert mansuetudinem: quam nuda et leni ueritatis adnuntiatione nos etiam edocet: </div>
            <div type="sub" n="6">ne quempiam si non persuademus: que uolumus: maledictis prosequamur: neue excandescamus. </div>
            <div type="sub" n="7">Neque enim propterea mouemus auditorem sed magis ad incredulitatem prouocamus. Abstinendum igitur ab ira est: annitendumque ut orationem nostram probabilem faciamus: nulla non modo ira: sed ne uoce quidem altiore: que ire indicium est. </div>
            <div type="sub" n="8">Impediamus igitur equum ut deiiciamus uectorem. Incidamus pennas: ire ne augescat. Velox enim affectus est et grauis: quo facile decipimur. Propterea undique ei aditus obstruendus. </div>
            <div type="sub" n="9">Absurdum nanque est: ut fere mansuefieri possint. nostram autem animam efferatam condemnamus. Ira uehemens ignis est. omnia consumit. quippe que corpus corrumpit: animam coinquinat: tristiciam affert: turpis uisu. </div>
            <div type="sub" n="10">Quod si iratus seipsum intueri posset: nulla alterius indigeret admonitione. Nihil enim irato turpius. Ebrietas quedam ira uel potius ebrietate grauior: et demone miserabilior. </div>
            <div type="sub" n="11">Verum si clamori modum imponere curabimus: optimam sapientie uiam inueniemus. Propterea Paulus non iram tantum: sed et clamorem tollit. </div>
            <div type="sub" n="12">Pareamus igitur totius sapientie magistro: et quando seruis nostris succensemus: eorum delicta cognoscamus: et una eorum nos mansuetudinis pudeat. </div>
            <div type="sub" n="13">Cum enim contumelias tuas silentio tollerat: cum tuis non perturbatur maledictis hinc exemplum capias. Est enim homo licet seruus: et anima immortali. et iisdem quibus tu apud communem dominum donis atque beneficiis preditus. </div>
            <div type="sub" n="14">Quod si in maioribus et spiritalibus rebus par nobis est: et humane cuiusdam et uilis prerogatiue gratia: tam mansuete nos tollerat. qua nam uenia: qua excusatione digni sumus qui diuino metu non possumus uel potius nolumus ut ille nostro philosophari? </div>
            <div type="sub" n="15">Hec animo agitemus dilectissimi peccata nostra: et humane nature communitatem reputemus: ad omnes mansuete loquamur: ut cordis humilitate animis nostris: et presentem et futuram requiem inueniamus: quam utinam omnes consequamur. Gratia et benignitate domini nostri Ihesu Christi: per quem et cum quo patri gloriaque spiritui sancto in secula seculorum Amen. </div>
         </div>
      </div>
      <div type="hom" n="27">
         <div type="title" n="title">Omelia XXVII (xxvi) </div>
         <div type="sec" n="1">
            <div type="sub" n="1">Si terrena dixi uobis et non creditis quomodo si dixero uobis celestia credetis? Et nemo ascendit in celum: nisi qui descendit de celo filius hominis qui est in celo. </div>
            <div type="sub" n="2">Quod sepenumero dixi id in presentia et frequenter repetam: neque cessabo. Quod hoc est? Cum profundissimarum rerum doctrinam narraturus esset Ihesus: et locus hic exigeret: propter auditorum imbecillitatem plerumque abstinet: neque magnitudinem suam dignis prosequitur sermonibus. sed potius persuasibilibus. </div>
            <div type="sub" n="3">Alta enim et magna etiam semel narrata: pro auditorum captu illam possunt ostendere dignitatem. humiliora autem humano intellectui propriora: nisi frequenter repetantur: non facile humilem auditorem ad alta erigunt. </div>
            <div type="sub" n="4">Propterea in humiliori crebrius: quam alto sermone uersatur. Sed ne hoc aliud afferat detrimentum: et humi discipulum detineat. non simpliciter posuit. sed causam affert: cur tam humiliter loquatur. </div>
            <div type="sub" n="5">Cum enim de baptismate: et terrena secundum gratiam generatione: uerba fecisset: ut dictum est: uoluit et suam illam arcanam et ineffabilem adducere. </div>
            <div type="sub" n="6">omisit tamen et causam affert: crassitudinem et imbecillitatem auditorum: quam his uerbis significauit. Si terrena dixi uobis et non creditis quomodo si dixero uobis celestia credetis? </div>
            <div type="sub" n="7">Itaque eius sermonum humilitas: auditorum imbecillitati asscribenda est. Terrena autem hoc in loco: nonnulli de uento dictum arbitrantur: Hoc est: si exemplum a terrenis sumptum non creditis. quonam pacto altiora credetis? </div>
            <div type="sub" n="8">Verum terrenum potius baptisma dicit: uel quod in terra perficitur: uel quod ad sue ipsius ineffabilis generationis comparationem ita appellat. </div>
            <div type="sub" n="9">Nam et si celestis ipsa generatio sit. ad illam tamen ueram ex patris substantia comparata terrena est. Et non dixit non intelligitis. sed non creditis. </div>
            <div type="sub" n="10">Siquidem qui intellectu difficillia non intelligit: merito ignorantie accusatur. qui uero que non ratione. sed fide intelliguntur: non accipit: non amplius stulticie. sed incredulitatis arguitur. </div>
            <div type="sub" n="11">His igitur Nicodemo admonito: ne id rationibus perscrutetur uehementius eius incredulitatem accusat. Quod si generatio nostra fide credenda est. quonam digni sunt supplicio: qui unigeniti generationem rationibus inquirunt? </div>
            <div type="sub" n="12">Sed fortasse dicet quispiam. qua gratia hec dicta sunt: si non erant homines credituri? Quoniam et si ipsi non crediderunt. futuri tamen homines credituri erant: et fructum accepturi. </div>
            <div type="sub" n="13">Itaque Ihesus Nicodemum corripiens: non solum ea se sed alia plura et longe maiora cognoscere hac adiectione ostendit. Nemo ascendit in celum nisi qui de celo descendit filius hominis: qui est in celo. </div>
            <div type="sub" n="14">Et que nam a predictis consequentia? Maxima quidem et ualde consentanea. Nam cum ille dixisset. Scimus quia a deo uenisti magister. eum nunc coarguit. ac si dicat. Ne arbitreris ita me magistrum esse: ut multi prophetarum qui a terra sunt. </div>
            <div type="sub" n="15">Ex celo uenio quo nemo propheta ascendit. ego illic habito. Vides ut quod quam maximum uidetur id eius prestantia sit indignissimum? Non enim in celo tantum est: sed ubique omnia implet. </div>
            <div type="sub" n="16">Verum adhuc pro auditoris captu loquitur: ut paulatim altius eum erigat. filium autem hominis hoc in loco non carnem (sed a minori substantia totum seipsum ut sic dicam) intelligit. </div>
            <div type="sub" n="17">Hic nanque ei mos est: ut nunc a diuinitate: nunc ab humanitate totum nuncupet. Et sicut Moises exaltauit serpentem in deserto inquit: sic exaltari oportet filium hominis. Hoc quoque uidetur et superioribus alienum. Maxime autem consentit. </div>
            <div type="sub" n="18">Nam cum incredibilem suam erga humanum genus per baptisma liberalitatem ostendisset: addit huius causam: neque illa minorem: hoc est per crucem. </div>
            <div type="sub" n="19">Quemadmodum igitur Paulus ad corinthios: hec simul iungit beneficia: inquiens. Nunquid Paulus crucifixus est pro uobis aut in nomine Pauli baptizati estis? </div>
            <div type="sub" n="20">Siquidem hec duo maxime ineffabilem christi in nos amorem pre se ferunt. et quod pro inimicis passus sit: et mortuus: et per baptismum integram peccatorum ueniam largitus. </div>
         </div>
         <div type="sec" n="2">
            <div type="sub" n="1">Sed qua nam gratia non manifeste se crucifigendum aperuit: sed ad ueterem figuram auditores relegauit? Primum quidem ut ueterum ad noua cognationem intelligeret. </div>
            <div type="sub" n="2">Deinde ut intelligas non inuitum ad passionem uenisse: et preterea nullum sibi ex eo damnum: sed multorum salutem: secuturam. </div>
            <div type="sub" n="3">Ne igitur quispiam diceret. quomodo possunt in crucifixum credentes salui fieri: cum se a morte non liberauerit? ueterem in medium adducit historiam. </div>
            <div type="sub" n="4">Nam si ad erei serpentis simulacrum aspicientes iudei morte liberabantur: quanto maiori qui in crucifixum credunt beneficio fruentur? </div>
            <div type="sub" n="5">neque enim quod crucifixus est. idcirco eum imbecillitatis arguas: neque iudeos superiores dixeris. Sed mundum deus amauit. Ideoque animale eius templum crucifixum est: </div>
            <div type="sub" n="6">ut omnis qui credit in ipsum non pereat. sed habeat uitam eternam. Vides crucis causam: et ex ea salutem? Vides ut figura ueritati consentiat? </div>
            <div type="sub" n="7">Illuc mortem fugerunt iudei. sed temporalem: huc sempiternam fideles. Illic ictus serpentum: suspensus serpens sanauit. hic incorporei serpentis plagas: Ihesus cruci affixus curauit: </div>
            <div type="sub" n="8">illic corporeis oculis suspicientes corporis salutem: hic incorporeis omnium peccatorum remissionem consecuti sunt. Illic es suspensum erat in serpentis effigiem. hic dominicum corpus a spiritu formatum. </div>
            <div type="sub" n="9">Serpens illic mordebat: et serpens sanabat. Hic mors perdidit: et mors saluum fecit. Ad hec qui interimebat serpens ueneno seuiebat: qui liberabat: nullo. </div>
            <div type="sub" n="10">itaque perdidit mors peccatum: tanquam serpentis uenenum habuit. domini mors id omne ut ereus serpens uenenum: abstulit. </div>
            <div type="sub" n="11">Peccatum enim inquit non fecit: neque inuentus est dolus in ore eius. hoc est quod significauit Paulus. Expolians principatus et potestates traduxit confidenter palam triumphans illos in semetipso. </div>
            <div type="sub" n="12">Quemadmodum enim cum fortis adletha hostem alte erectum prosternit: clariorem facit uictoriam: ita christus toto orbe spectante: hostiles conatus euertit: et qui in solitudine formidabant: eos ab omnibus feris in cruce suspensus tutatus est. </div>
            <div type="sub" n="13">Sed non dixit suspendi: sed exaltari. ut neque auditoribus ignominiosum: neque a figura abhorrens uideretur. </div>
            <div type="sub" n="14">Sic enim dilexit inquit deus mundum: ut filium suum unigenitum daret. ut omnis qui credit in eum non pereat sed habeat uitam eternam. Quod autem dicit huiusmodi est. Ne mireris quod exaltari debeam ut saluemini. </div>
            <div type="sub" n="15">ita enim patri uidetur: qui adeo uos dilexit: ut pro seruis: et quidem ingratis: filium daret. Atqui neque pro amico: neque pro iusto sponte quispiam id fecit. Quod Paulus his uerbis ostendit. Vix enim pro iusto quis moritur. </div>
            <div type="sub" n="16">Sed longiori is sermone usus est: quoniam fideles alloquebatur. christus breui quoniam Nicodemum. uerum significantius. Etenim singula uerba magnam uim habent. </div>
            <div type="sub" n="17">Nam illud uerbum sic dilexit. Et illud. deus mundum immensam amoris significant uehementiam. Magna enim inter hec differentia est. et minime conferenda. </div>
            <div type="sub" n="18">Qui enim immortalis est et nullo fine comprehenditur: qui potentissimus: ex terra et cinere factos: et innumeris peccatis obnoxios: et male de se meritos: et ingratos: dilexit. </div>
            <div type="sub" n="19">Que preterea sequuntur magnam uim habent. Vt filium suum unigenitum inquit daret. Non seruum. non angelum. non archangelum. Nemo unquam pro filio tantam pre se tulit caritatem: quantam pro seruis et ingratis seruis deus. </div>
            <div type="sub" n="20">Passionem itaque non aperte sed in umbra predicit. Ex ea autem emolimentum manifestius enarrat. Vt omnis qui credit in eum non pereat sed habeat uitam eternam. </div>
            <div type="sub" n="21">Et cum ea particula: exaltari oportet: moriturum se significaret: ne Nicodemus humanius affectus perturbaretur et omnino interiturum putaret: uide quo pacto auferat dubitationem. Nam cum dei filium datum dicat: et uite et sempiterne uite autorem eum esse profiteretur. </div>
            <div type="sub" n="22">Et profecto qui morte sua uitam aliis elargitur: perpetua in morte minime est futurus. Nam si credentes in crucifixum non pereunt: multominus ipse crucifixus. </div>
            <div type="sub" n="23">Qui alios ab interitu: longe magis seipsum uendicat. Qui uitam aliis: eam sibi potius elargietur. Animaduertis semper fide opus esse? </div>
            <div type="sub" n="24">Fontem uite crucifixum dixit: hoc non facile humane menti persuadetur: ut ex gentilibus apparet: qui adhuc eum irrident et contemnunt. Verum enim uero fides perquam facile humane mentis imbecillitatem superans ad credendum nos illuminat. </div>
            <div type="sub" n="25">Vnde autem tantopere dilexit deus mundum? Sola caritate. </div>
         </div>
         <div type="sec" n="3">
            <div type="sub" n="1">Eam ne dilectissimi contemnemus. Pudeat tam immense non respondere dilectioni. Ipse ne unigenito quidem filio nostri gratia pepercit. Nos pecuniis in nostrum parcimus detrimentum. </div>
            <div type="sub" n="2">Ipse dilectissimum filium pro nobis obtulit. nos pro eo: immo pro nobis argentum offerre nolumus. Et qua nam hec uenia digna sunt? </div>
            <div type="sub" n="3">Si hominum quempiam pericula et mortem nostri gratia subeuntem uidemus: eum omnibus preferimus. in primis amicum adnumeramus: et omnia nostra ei credimus: neque adhuc eius nos meritis respondere arbitramur. </div>
            <div type="sub" n="4">Erga christum autem eum gratitudinis modum minime seruamus. Sed ipse animam pro nobis posuit: et preciosum sanguinem fudit: neque propterea nos sibi conciliare potuit. </div>
            <div type="sub" n="5">qui neque pro nobis pecunias erogamus. Sed ipsum nudum et hospitem pro nobis mortuum contemnimus. et quisnam queso a futuro nos supplicio liberabit? </div>
            <div type="sub" n="6">nam si non deus nos: sed nos metipsos damnamus: nonne contra nos sententiam ferimus? nonne geennam in nos prouocamus cum qui pro nobis animam posuit eum fame pereuntem contemnimus? </div>
            <div type="sub" n="7">Et quid ego pecunias memoro. cum etiam si innumere anime nobis essent: omnes pro eo ponere oporteret? Neque etiam sic pro acceptis beneficiis gratiam retulissemus. </div>
            <div type="sub" n="8">Nam qui prior beneficus est: maximum pre se fert bonitatis indicium. qui beneficium accipit: quandocumque reddit: debitum reddit: non gratiam init. </div>
            <div type="sub" n="9">et maxime cum qui primum exhibuit: inimicos beneficiis prosecutus sit. qui uero accepit: gratiam refert: rursumque accipit. Sed minime his mouemur ingratissimi. Seruos: mulos equos auro exornamus: </div>
            <div type="sub" n="10">dominum nudum errantem: hostiatim mendicantem despicimus. et toruo nonnunquam oculo indignamur. Atqui propter nos ea libenter mala tollerat: esuriit ut deliciis perfruaris. Nudus errat: ut incorruptionis uestem induaris. </div>
            <div type="sub" n="11">Nihil tamen exhibetis. sed uestimenta uestra partim a tineis corroduntur: partim arce oneri sunt: et superflue cure possessoribus. Ille et hec et alia uobis metuens nudum se exhibet. </div>
            <div type="sub" n="12">sed uos non in arca uestes reconditis. sed induimini: ut ornati appareatis. cur nisi ut uulgus uos admiretur? Verum non tam his indutos uestibus: quam sua indigentibus erogantem: multitudo admiratur. </div>
            <div type="sub" n="13">Si igitur in admiratione habere cupis: nudos uesti: ita innumeri te plausus prosequentur. Tunc et deus te et homines laudabunt. uestibus autem conspicuum nemo. inuidebunt potius omnes: cum corpus ornatum: animam neglectam intuebuntur. </div>
            <div type="sub" n="14">Huiusmodi cultus corporis meretrices excolat: quibus uestimenta quam anima cariora sunt. Ornamenta anime: uirtutis dumtaxat amici amplectantur. Hec ego frequenter repeto: repetamque nec cessabo: non tam pauperum quam uestrarum animarum gratia. </div>
            <div type="sub" n="15">Illi enim et si nil a nobis. aliunde tamen aliquid adiumenti consequuntur. Et si nullum consequuntur. sed fame pereant: non multum capiunt detrimentum. Quid enim nocuit Lazaro paupertas? quid fames? </div>
            <div type="sub" n="16">Vos autem nemo a geenna eripiet: nisi pauperum elemosine opitulentur. sed cum diuite perpetuis cruciatibus damnabimini. </div>
            <div type="sub" n="17">Verum absit ut quisque tam diram audiat sententiam. sed in sinu Abrae omnes recipiamur. Gratia et benignitate domini nostri Ihesu christi per quem et cum quo patri et spiritui sancto gloria in secula seculorum Amen. </div>
         </div>
      </div>
      <div type="hom" n="28">
         <div type="title" n="title">Omelia XXVIII (xxvii) </div>
         <div type="sec" n="1">
            <div type="sub" n="1">Non enim misit deus: filium suum in mundum: ut iudicet mundum. sed ut saluetur mundus per ipsum. Magna peccantium pars in scelerum sordibus diuine fisa clementie: </div>
            <div type="sub" n="2">nullam geennam nullum esse supplicium. Omnia deum peccata dimittere asseuerat. quorum os: sapiens his uerbis ostruit. Ne dicas miseratio eius magna: multitudinis peccatorum meorum miserebitur. Misericordie enim et ira ab illo cito proximat. In peccatores respicit ira eius: et secundum magnitudinem misericordie eius: multa reprehensio eius. </div>
            <div type="sub" n="3">Vbi igitur dei clementia est: si pro peccatorum nostrorum meritis accipiemus? Quod autem ita se res habeat. audi prophetam et Dauid dicentem. Alterum quidem. Tu retribues unicuique secundum opera eius. </div>
            <div type="sub" n="4">Quod autem in hoc multa dei clementia ostendatur: hinc constat. duas nobis uitas deus constituit: presentem et futuram. Presentem in certamen posuit: futuram in certaminis premium. </div>
            <div type="sub" n="5">Quanam ratione? multa et grauia commisimus: neque a pueris in ultimam usque senectutem abstinuimus: quando innumeris animam sceleribus coinquinaremus. nullam eorum a nobis rationem exegit. sed per regenerationis lauacrum his nos absoluit: iusticiam et sanctificationem largitus est. </div>
            <div type="sub" n="6">quid ergo qui a cunabulis diuinis misteriis iniciatus: deinde multa in peccata prolapsus est? Is profecto maioris reus est supplicii. ex ipsis nanque peccatis post misteriorum initiationem longe grauius affligimur. </div>
            <div type="sub" n="7">Quod Paulus his uerbis significauit. Irritam quis faciens legem Moisi sine ulla miseratione duobus uel tribus testibus moritur. Quantomagis putatis deteriora mereri supplicia qui filium dei conculcauerit: et sanguinem testamenti pollutum duxerit: in quo sanctificatus est et spiritui gratie contumeliam fecerit? </div>
            <div type="sub" n="8">Maiori igitur supplicio hic erit obnoxius. Verumtamen etiam huic penitentie portas aperuit. Et multas abluendi peccati uias prebuit. Considera queso quanta hec sint benignitatis exempla: ut post lapsum a gratia: peccanti et reo non supplicium. sed emendationis spatium: diuina largiatur clementia. </div>
            <div type="sub" n="9">Propterea inquit christus Nicodemo. Non misit deus filium suum in mundum: ut iudicet mundum: sed ut saluetur mundum per ipsum. Duo enim sunt christi aduentus: et preteritus et futurus. sed non iisdem de causis. sed preteritus non ut iudicaret. sed dimitteret. futurus contra: non ut dimitteret. sed iudicaret. </div>
            <div type="sub" n="10">Propterea de preterito inquit non ueni ut iudicem mundum sed ut saluum faciam mundum. De futuro cum uenerit filius in gloria patris sui: statuet oues quidem a dextris. hedos autem a sinistris. Et alias quas in hanc sententiam parabolas locutus est. </div>
            <div type="sub" n="11">Atqui et prior aduentus iudicii erat secundum iusticie rationem. Quamobrem? Quoniam ante ipsum naturalis lex fuit et prophete. Propterea lex scripta et doctrine: signa et alia plura que nos admonuisse poterant. quorum ratio non iniuria fuisset exigenda. </div>
            <div type="sub" n="12">sed immensa benignitate sua hec non inquirit: sed parcit. Nam si peccata iudicasset: omnes repente perissent. Omnes enim peccauerunt inquit et egent gloria dei. Vides summam dei clementiam? Atqui si tunc non uenit ut iudicaret mundum. quo pacto qui non credit iam iudicatus est? </div>
            <div type="sub" n="13">si nondum adest iudicii tempus. aut igitur inquit ipsam incredulitatem sine penitentia supplicium. Siquidem priuatio lucis per se supplicium maximum est: aut futurum prenunciat. </div>
            <div type="sub" n="14">Nam quemadmodum homicida: et si iudicis sententia sit indemnatus: damnatur tamen ipsius rei natura. ita et incredulus. Siquidem et Adam qua die comedit a ligno mortuus est. Ea enim lata est sententia. In quacumque die comederitis a ligno: morte moriemini. </div>
            <div type="sub" n="15">Atqui uiuebat. Quomodo igitur mortuus? est diuina sententia et rei natura. Quippe qui seipsum supplicio facit obnoxium: sub supplicio est. si non re. tamen sententia. </div>
            <div type="sub" n="16">Sed ne quis cum audiret eum non uenire ut iudicaret mundum: impunitum peccatum arbitraretur et pigrior fieret: hanc tollit opinionem inquiens. Iam iudicatus est. </div>
            <div type="sub" n="17">Nam cum multo post tempore futurum esset iudicium eius iam formidinem incutit. quod incredibilem ipsius pre se fert humanitatem: quod non solum filium daret: sed iudicii quoque tempus differret in longum: ut abluendi criminis potestas fieret peccatoribus et infidelibus. </div>
            <div type="sub" n="18">Qui credit in filium non iudicatur. Qui credit non curiosius inuestigat: non percontatur diligentius. Quid igitur si immundam uitam uiueret: si non recte operaretur? Hos ne uere quidem fideles esse Paulus inquit. Confitentur se scire nomine deum: factis autem negant. </div>
            <div type="sub" n="19">Verumtamen in hac uita propter hoc ipsum non iudicari. sed operum grauius postmodum supplicium daturum dicit. Infidelitatis autem causa eo quod semel credidit non punitur. </div>
         </div>
         <div type="sec" n="2">
            <div type="sub" n="1">Vides quopacto ab horrendis principiis in eandem rursus rationem descendit? Primum inquit. nisi quis renatus fuerit ex aqua et spiritu: non introibit in regnum dei. Nunc autem qui non credit in filium iam iudicatus est. Noli inquit arbitrari quicquam ei dilationem conferre. iam reus est nisi mutet sententiam. </div>
            <div type="sub" n="2">Nihilo autem meliori conditione erit infidelis: quam qui iam damnati sunt et supplicio affecti. Hoc est autem iudicium: quia lux uenit in mundum et dilexerunt homines magis tenebras quam lucem. Cuius particule hec est sententia. Idcirco plectuntur: quod tenebras dimittere: luci obuiam fieri noluerunt. </div>
            <div type="sub" n="3">His uerbis omnem aufert infidelibus excusationem. Nam si ad operum rationem exigendam: et errata punienda uenissem: possent sane excusari si me non sequerentur. Sin uero ad diuidendam lucem a tenebris. </div>
            <div type="sub" n="4">Quisnam eius miserebitur qui cognita luce: in tenebris potius degere perseuerat? Cum enim nulla in re nos accusare possint. sed innumera a nobis acceperint beneficia. resiliunt tamen. </div>
            <div type="sub" n="5">Quod alibi significauit. Oderunt inquit me gratis. Et rursum. Si non uenissem et locutus non fuissem eis: peccatum non haberent. Siquidem qui in tenebris uersatur: deficiente lumine aliqua fortassis uenia dignus est. qui uero adueniente luce tenebras sectatur mali profecto prauique animi pre se fert argumentum. </div>
            <div type="sub" n="6">Sed cum multis hoc incredibile uideatur. ut quispiam luci tenebras preferat: adducit causam quare ita affecti sint. Erant inquit eorum mala opera. Omnis autem qui male facit odit lucem: et non uenit ad lucem: ut non arguantur opera eius. </div>
            <div type="sub" n="7">Et profecto non ad iudicandum: neque ad inquirendum uenit. sed ad dimittenda peccata: et salutem per fidem largiendam. Qua igitur ratione fugerunt? Si iudicatum uenisset: aliquid habuissent excusationis. </div>
            <div type="sub" n="8">Qui enim alicuius sibi culpe conscius est: iudicem fugere solet. indulgenti autem: errantes quoque obuiam fiunt. Quod si ad indulgendum uenit: consentaneum erat ut plurimorum criminum conscii: prompto animo se exhiberent: </div>
            <div type="sub" n="9">quod multi fecerunt etenim publicani et peccatores Ihesum sequebantur. Quid ergo his uerbis significauit? qui semper in malicia perseuerant. Ipse idcirco uenit ut uetera peccata dimitteret: et imposterum cautiorem hominem redderet. </div>
            <div type="sub" n="10">Verum cum nonnulli ita ad uirtutis labores tolerandos fluxi sint et imbecilles: ut cum uita malitie studeant: nunquam se absoluere curantes. eos hoc in loco christus significat. </div>
            <div type="sub" n="11">nam cum christi assertor: ad doctrine rectitudinem uitam etiam sanctam addat. Ideo ad me uenire formidant inquit: quoniam a recta abhorrent uita. </div>
            <div type="sub" n="12">Qui enim gentilium errores sectatur: a nemine libere comprehenditur. quippe qui eiusmodi deos colunt: et ipsis turpes et ridiculos (quales ipsi sunt) honores exhibent: non aliena a doctrina sua opera pre se ferunt. </div>
            <div type="sub" n="13">qui autem dei sunt: et desidiose uiuunt omnes: et expostulant eos et accusant: tante etiam apud inimicos admirationi est ueritas. </div>
            <div type="sub" n="14">Vide igitur quam diligenter omnia prosequitur. Non enim inquit qui male facit non uenit ad lucem. sed qui in malis perseuerat operibus. hoc est qui semper in perditionis uiciorum luto uersatur: neque uult meis subici legibus. sed iis preuaricatis: fornicatur licenter: et cetera que prohibentur exequitur. </div>
            <div type="sub" n="15">huc enim tanquam in lucem prodiens fur manifestus deprehenditur. Idcirco sub ditionem meam uenire recusat. Multi gentilium inueniuntur: qui ideo christiane religioni se inherere non posse causantur: quoniam ab ebrietate: fornicatione: et ceteris huiusmodi affectibus: nequeant abstinere. </div>
            <div type="sub" n="16">Quid igitur? nonne et christiani male et perdite uite: gentiles uero philosophie studiosissimi inueniuntur? Quod multi christiani perdite uiuant non ignoro. quod autem gentiles recte faciant: hoc adhuc mihi non satis constat. </div>
            <div type="sub" n="17">neque tu mihi natura ipsa mansuetos et modestos adduxeris. hoc enim non est uirtus. sed eos qui cum affectibus trahuntur fortiter resistunt: hos tamen non habes. </div>
            <div type="sub" n="18">Futurorum bonorum spes: et geenne metus: et alia huiusmodi: uix hominem in uirtute continent. quibus enim nil horum persuadet: ii minime uirtutem amplectuntur. </div>
            <div type="sub" n="19">Si qui autem simulant: glorie causa simulant. et qui ita affectus est. cum latere opera sua posse confidet: minime a prauis cupiditatibus abstinebit. </div>
            <div type="sub" n="20">Verum ne cuipiam contentiosi esse uideamur: contendamus ex gentilibus esse qui recte uiuant. neque hoc positioni nostre contradicit. Quod enim frequenter: non quod raro contingit: intelligendum est. </div>
         </div>
         <div type="sec" n="3">
            <div type="sub" n="1">Considera autem quopacto aliunde etiam omnem aufert gentilibus excusationem. In mundum lucem uenisse dicit. num eam quesiuerunt inquit? num laborarunt? num annixi sunt ut eam inuenirent? </div>
            <div type="sub" n="2">Venit ad eos lux: neque obuiam facti sunt. Quod si christianorum nonnulli male uiuunt. Respondebimus. non de iis intelligi qui christiani nati sunt: et a maioribus suis pietatem didicerunt. </div>
            <div type="sub" n="3">licet hi sepenumero doctrina uiciosa uitam mutauerint. sed de his ut arbitror qui gentilium uel iudeorum professione contempta: ueram fidem complectuntur. </div>
            <div type="sub" n="4">Ostendit etiam errantium neminem fidei se subiecturum: nisi prius rectam sibi uitam persuadeat: et neminem nisi prorsus malicie deditus incredulitate persistere. </div>
            <div type="sub" n="5">neque mihi dixeris: eum neque incontinentem esse neque raptorem. non enim hec sola uirtus est. Quid hec illi prosunt si inanis glorie seruus sit: et amicorum sodalitatem ueritus: in errore permaneat? </div>
            <div type="sub" n="6">hoc non est recte uiuere. Neque enim glorie seruus minus peccat: quam fornicator. imo longe plura et grauiora committit. Sed da mihi apud gentiles aliquem omnibus affectibus et malitia liberum. non inuenies. </div>
            <div type="sub" n="7">Nam qui apud eos magni habentur: et pecuniis et uentri dediti ut inquit: maxime omnium hominum glorie seruierunt. quod malorum omnium est causa. </div>
            <div type="sub" n="8">Hinc et iudei in perfidia manserunt: quos arguens christus inquit. Quomodo potestis uos credere qui gloriam abinuicem accipitis? Et quid tandem ad nathanael cui etiam ueritatem testatus est. hec uerba non habuit: neque longiori sermone usus est? Quoniam non eo studio uenerat. </div>
            <div type="sub" n="9">hic enim hoc sibi faciendum constituerat: et quod alii quieti. hic auditioni tempus exhibuit. ille ab alio persuasus. non tamen quin admoneret preteriit. Siquidem inquit. Amen amen dico uobis uidebitis celum apertum: et angelos dei ascendentes et descendentes supra filium hominis. </div>
            <div type="sub" n="10">huic nihil tale. sed de generatione et uita eterna diuerso sermone: secundum subiectam materiam locutus est. Nam cum ille prophetarum dicta proculdubio crederet: tantum audire satis habuit. </div>
            <div type="sub" n="11">hic autem cum adhuc dubitaret: non quidem manifeste: omnia ei christus aperuit. sed eius mouit mentem: ut timore timorem eiiceret cum non credentem iudicari: et non credere: a praua conscientia proficisci diceret. </div>
            <div type="sub" n="12">Humanam nanque gloriam magnifaciebat: et pluris quam supplicium. Multi enim inquit. ex principibus crediderunt in eum. sed propter iudeos non confitebantur. </div>
            <div type="sub" n="13">Preterea eum coarguit cum dicat: nulla alia ratione hominem non credere: quam quod uitam immundam uiuit. </div>
            <div type="sub" n="14">et in sequentibus inquit. Ego sum lux. hic autem uenit lux in mundum. In principiis enim obscurius: inde apertius locutus est. Verumtamen Nicodemus multitudinis gloria mulcebatur: quamobrem debitam fiduciam habere non poterat. </div>
            <div type="sub" n="15">Fugiamus igitur inanem gloriam que ceteris est affectibus uiolentior. hinc auaricia: hinc pecuniarum amor: hinc odium: bella: pugne. Quippe qui plura amat: minime constare poterit. </div>
            <div type="sub" n="16">amat autem nullam aliam ob rem quam inanem gloriam. Et quanam gratia dic queso eunuchorum et mancipiorum gregibus et huiusmodi rebus friuolis et inanibus multi stipari uolunt. non necessitatis gratia. sed ut importuni huius affectus obuios omnes testes habeant. </div>
            <div type="sub" n="17">Horum caput est inanis gloria: quod si abscidemus: reliqua malicie membra interibunt. et nil prohibuerit: quin terram ut celum incolamus. </div>
            <div type="sub" n="18">Neque ad maliciam tantum quos capit animos impellit inanis gloria: sed et uirtutibus se insinuat: a quibus cum nos abstrahere non possit: in ea maiorem in modum nos offendit. Multis nos laboribus subiicit: quorum omnem fructum penitus aufert. </div>
            <div type="sub" n="19">Siquidem qui inani gloria mulcetur. ieiuniorum: orationum: misericordie: omnem mercedem amittit. Quid hoc damno miserius: cum frustra uerberemur: et ridiculi fiamus: et superna excidamus gloria? </div>
            <div type="sub" n="20">Neque enim utrunque et desiderare et consequi possumus. sed si unam optauerimus celorum uidelicet gloriam: utranque consequemur. </div>
            <div type="sub" n="21">quamobrem si gloriam uolumus: humanam fugiamus gloriam: et diuinam dumtaxat prosequamur. </div>
            <div type="sub" n="22">hoc pacto et hanc et illam adipiscemur. Gratia et benignitate domini nostri Ihesu christi per quem et cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="29">
         <div type="title" n="title">Omelia XXIX (xxviii) </div>
         <div type="sec" n="1">
            <div type="sub" n="1">Post hec uenit Ihesus et discipuli eius in iudeam terram: et illic demorabatur cum eis et baptizabat. Nihil ueritate clarius. Nihil potentius. Nihil mendatio imbecillius. et si innumeris obtegatur operimentis. </div>
            <div type="sub" n="2">nam etiam sic deprehenditur et effluit facile. ueritas autem nuda omnibus proponitur uolentibus eius pulchritudinem intueri. neque latere uult. nullum timet periculum. nullas insidias tremit. nullam desiderat multitudinis gloriam. nulli hominum est obnoxia: </div>
            <div type="sub" n="3">omnia excedit: et si innumeris circumueniatur insidiis tuta permanet: et qui ad eam confugiunt tanquam firmissimo muro eius uiribus custodiuntur: et latentia omnia et abscondita in medium proponit. </div>
            <div type="sub" n="4">Quod christus ad Pilatum his uerbis significauit. Ego palam locutus sum mundo. Ego semper docui in sinagoga et in templo quo omnes iudei conueniunt: et in occulto locutus sum nihil. Hoc tunc locutus est Ihesus. nunc autem fecit. Post hec inquit uenit Ihesus et discipuli eius in iudeam terram: et illic demorabatur: et baptisabat. </div>
            <div type="sub" n="5">Erat autem Iohannes baptizans in enon iuxta salim. quia aque multe erant illic. et ueniebant et baptizabantur. In solemnitatibus in ciuitatem ueniebat Iohannes: ut in medium dei doctrinam proponeret: et ex miraculis utilitatem. inde sepe iordanem petebat. nam et illuc multi concurrebant. </div>
            <div type="sub" n="6">semper autem frequentioribus locis uersabatur. non ostentationis aut ambitionis gratia. sed studio: ut prodesset quamplurimis. Atqui prosequitur euangelista: non Ihesum. sed discipulos baptizasse. Vnde constat hoc etiam in loco ita intelligi. </div>
            <div type="sub" n="7">Et qua nam gratia ipse non baptizauit in spiritu sancto et igne? spiritus autem nondum erat datus. Merito ergo non ipse sed discipuli baptizarunt: cum uellent plurimos ad salutarem doctrinam allicere. </div>
            <div type="sub" n="8">Et quid tandem discipulis Ihesu baptizantibus: Iohannes baptizare non destitit. sed quousque missus fuit in carcerem id exercuit ministerium? Illa enim particula nondum missus fuerat in carcerem Iohannes: in eum usque diem eum baptizasse significat. </div>
            <div type="sub" n="9">Atqui Ihesu discipuli longe uisi forent clariores: si iis baptizare incipientibus: Iohannes destitisset. Quanam igitur gratia baptizauit? Ne discipulos suos in maiorem contentionem adduceret. </div>
            <div type="sub" n="10">Nam si sepenumero clamitando: et prioribus semper christo concessis partibus: se inferiorem predicando non persuadebat: ut ad eum accederent: si hoc etiam addidisset: longe in maiorem contentionem prouocasset. </div>
            <div type="sub" n="11">Propterea christus tunc maxime predicationi sue fecit inicium: cum Iohannes longe aberat. Puto autem et propterea citiorem eius mortem permisisse: ut omnes multitudinis animi ad christum conuerterentur: neque amplius circa utrumque eorum scinderentur sententie. </div>
            <div type="sub" n="12">Preterea inter baptizandum Iohannes non cessauit frequenter admonere: et maxima et clarissima de Ihesu ostendere: nil aliud dicens: quam ut in eum qui post ipsum uenturus erat: crederent. </div>
            <div type="sub" n="13">Qui igitur hoc predicabat. quo pacto discipulorum christi prestantiam demonstrasset si a baptismate cessasset? Contrarium uisum esset uel emulacione uel ira id facere. cum autem predicando perstiterit: ea uehementiora ostendit. </div>
            <div type="sub" n="14">Neque enim sibi ipsi gloriam comparauit. sed ad christum misit auditores: neque minus quam discipuli illi fiunt: imo longe magis: quanto minime suspectum eius erat testimonium: et maioris apud omnes autoritatis. </div>
            <div type="sub" n="15">Hoc euangelista Matheus significat. quod exibat ad eum hierosolima et omnis iudea: et omnis regio circa iordanem: et baptizabatur in iordane ab eo: confitentes peccata sua. Discipulis autem baptizantibus multi non permittebant ad Iohannem percurrentes. </div>
            <div type="sub" n="16">Quod si quis percontaretur quid amplius in Iohannis baptismate quam discipulorum fuerit. Nihil respondebimus. Vtrumque enim similiter spiritus expers erat: et unam eandemque baptizandi causam habebat. ut scilicet christo conciliaret baptizatos. </div>
            <div type="sub" n="17">ut enim non semper peragrando credituros congregaret: oporteret (quod et in Simone frater fecit et in Nathanael Philippus) baptizare constituerent: ut per id omnes sine labore adducerentur: et ad futuram fidem prepararentur. </div>
            <div type="sub" n="18">Quod autem nihil eorum baptisma prestaret: sequentia manifestant. Que nam? Facta est autem questio inquit ex discipulis Iohannis cum iudeis: de purificatione. Contendebant semper cum christi discipulis: discipuli Iohannis: apud ipsum etiam christum. </div>
            <div type="sub" n="19">Cum enim uiderent eos baptisare: ceperunt aduersus baptisatos loqui: ac si Iohannes apud ipsos baptisando christi discipulos excelleret: et aduocato aliquo ex baptisatis persuadere ei conabantur. non tamen persuaserunt. </div>
            <div type="sub" n="20">Nam quod ipsi accesserint: non ille quesiuerit. audi quo pacto euangelista significauit. Non enim dixit iudeum aliquem eos interrogasse. sed questionem ex discipulis Iohannis factam cum iudeo de purificatione. </div>
         </div>
         <div type="sec" n="2">
            <div type="sub" n="1">Considera autem euangeliste lenitatem. non enim in quemquam inuehitur. sed pro uiribus crimen extenuat. cum questionem factam simpliciter dicit. </div>
            <div type="sub" n="2">Nam quod contenderint ex sequentibus patet: que etiam lenius exequitur. Et uenerunt inquit ad iordanem: et dixerunt ei. Rabbi: qui erat tecum trans iordanem cui testimonium perhibuisti: ecce hic baptizat: et omnes ueniunt ad eum. </div>
            <div type="sub" n="3">Hoc est quem tu baptizasti. quem clarum et conspicuum reddidisti: is eadem que tu audet. </div>
            <div type="sub" n="4">Non tamen dixerunt quem tu baptizasti. siquidem oportuisset eos et superne uocis et spiritus sancti aduentus meminisse. </div>
            <div type="sub" n="5">sed qui erat trans iordanem cui tu testimonium perhibuisti. Hoc est qui in discipuli loco habitus est: qui nulla ex parte nobis superior erat. is abs te discedens baptizat. </div>
            <div type="sub" n="6">Non autem his uerbis eum tantum dolore afficere. sed opera sua superari arbitrabantur. Omnes enim inquit ad eum ueniunt. </div>
            <div type="sub" n="7">Vnde constat quod iudeo cum quo disceptabant ei minime persuaserunt. Hec autem animi imbecillitate et ambitione quadam loquebantur. </div>
            <div type="sub" n="8">Quid ad hos Iohannes? Non eos coarguit: ueritus ne se relicto aliud quidem mali aggrederentur. Sed non potest homo inquit accipere quicquam nisi fuerit ei datum de celo. </div>
            <div type="sub" n="15">Si meum prorsus testimonium accepistis inquit et uerum id arbitramini: discite uel ex eo: non me. sed illum in honore potiorem. Vos me audistis. Vos mihi testimonium perhibetis: quod dixerim. Non sum ego christus. sed missus sum ante illum. </div>
            <div type="sub" n="16">Quod si testimonii mei memores estis (dixistis enim cui tu testimonium perhibuisti) non modo ex eo non minuitur. sed augetur plurimum. </div>
            <div type="sub" n="17">Preterea non meum sed dei testimonium fuit. Si enim uobis fide dignus uideor. inter alia et me ante illum missum professus sum. </div>
            <div type="sub" n="18">Vides quopacto paulatim diuinam uocem fuisse ostendit? Ac si dicat minister sum: et mittentis mandata nuncio. neque humanam aucupor gratiam. sed eius patri qui me misit. ministerium exhibeo. </div>
            <div type="sub" n="19">Non ergo ad captandam gratiam testimonium perhibui. sed ad quod missus sum: id adnunciaui. Quare nolite me propterea magnum existimare. hoc enim illius ostendit magnitudinem. </div>
            <div type="sub" n="20">ille nanque rerum dominus est. Idcirco addit. Qui habet sponsam sponsus est. Amicus autem sponsi qui stat et audit eum: gaudio gaudet propter uocem sponsi. </div>
            <div type="sub" n="21">Et quamobrem qui dicit. Non sum dignus ut soluam eius corrigiam calciamenti amicum se eius in presentia dicit? Non ut extollat se: neque ut laudet. </div>
            <div type="sub" n="22">sed ut hanc maxime curam habere: neque inuito se et egreferente id fieri. sed cordi sibi et quamgratissimum esse ostendat. Et hec sunt quorum gratia maxime omnia fecit: que omnia amici appellatione significauit. Non enim tam ministri sponsi quam amici letantur: et in eius nuptiis exultant. </div>
            <div type="sub" n="23">Non ergo paritatem (absit) sed uoluptatis magnitudinem demonstrare uoluit: simul et eorum imbecillitati indulgens amicum se dicit. Nam et ministrum se dixerat cum inquit missus sum ante illum. </div>
            <div type="sub" n="24">Preterea quoniam egreferre Ihesu opera putabatur: sponsi se amicum appellauit: ut ostenderet non modo egreferre. sed maiorem immodum letari. Hoc enim effecturus. Veni inquit. Et tantum abest: ut moleste eius opera feram: ut tum maxime dolerem si non fierent. </div>
            <div type="sub" n="25">Si ad sponsum sponsa non accederet: dolore tunc afficerer. non autem nunc cum testimonium nostrum recomprobatur. Hinc enim probamur cum id quod uoluimus contigit et sponsa sponsum cognoscit. </div>
            <div type="sub" n="26">et uos hoc testimonio perhibetis: cum dicitis: quod omnes ueniunt ad eum. hoc mihi cure fuit: et propterea omnia feci. Cum uero in presentia contigisse uideam: gaudeo et exulto. </div>
         </div>
         <div type="sec" n="3">
            <div type="sub" n="1">Sed quid significat illa particula. Qui stat et audit. eum? Ex similitudine ad propositum uenit. </div>
            <div type="sub" n="2">Cum enim sponsi et sponse meminisset: quomodo sponsalia fiant ostendit: per uocem uidelicet et doctrinam. ita ecclesia conciliatur deo. Quamobrem Paulus inquit. Fides ex auditu. auditus autem per uocem dei. Hac ego uoce gaudeo. </div>
            <div type="sub" n="3">Id autem uerbum. qui stat. Non temere posuit: sed ut res suas compositas: et iam sibi standum: et dantem illi sponsa audiendum ostendat. </div>
            <div type="sub" n="4">Et quod seruus sit et minister: et spes et gaudium suum re euenerit prosequitur. In hoc ergo gaudium meum impletum est. Perfectum est inquit opus et officium meum: nec amplius habemus quod faciamus. </div>
            <div type="sub" n="5">Deinde non presentem tantum sed futurum merorem prohibens: et futura ex dictis et factis confirmat. Illum inquit oportet crescere: me autem minui. Hoc est. Meum feci officium. iam cessabo illius opera nunc augentur. </div>
            <div type="sub" n="6">Quod enim nunc formidatis: non in presentia tantum erit. sed maius indies fiet: quod maxime res nostras claras ostendit. Propterea et ueni et gaudeo. quoniam christus magnum accepit incrementum: et ea euenerunt quorum gratia omnia fecimus. </div>
            <div type="sub" n="7">Animaduerte quam leniter quam sapienter illorum sedauit affectus: et inuidiam extinxit: et frustra id eos temtare demonstrat. Quibus uerbis maxime eorum sedat maliciam. </div>
            <div type="sub" n="8">Idcirco enim adhuc eo uiuente et baptizante hec tractata sunt: ut christi exellentiam testaretur. neque quisquam incredulitatis excusationem haberet. </div>
            <div type="sub" n="9">Neque enim a seipso hec dixit: neque aliis interrogantibus. ipsi et percontatores erant: et auditores. Nam neque sponte sua id dicenti: ita credidissent: </div>
            <div type="sub" n="10">ut post interrogationem. Cum enim respondentem audirent. eius certam habuerunt sententiam. Iudei autem eo quod ad ipsum miserunt et eius non crediderunt testimonio. idcirco merito sibi omnem preciderunt excusationem. </div>
            <div type="sub" n="11">Quid igitur hinc erudimur? Quod omnium malorum causa est glorie insania. Hec illos in contentionem traxit. hec temerario ausu excitauit: ut ad Ihesum uenientes dicerent. Quare discipuli tui non ieiunant? </div>
            <div type="sub" n="12">Fugiamus hunc affectum dilectissimi. ut geennam fugiamus. hic nanque maxime eius ignem accendit. hic diaboli undique ditionem propagat. hic etatem et dignitatem omnem seuisissmo premit imperio. </div>
            <div type="sub" n="13">hic ecclesias huc illuc distrahit. hic ciuilia opera corrumpit: domos funditus ciuitates populos gentes: euertit. etsi in desertum uenerit: multam et illic uim ostendit. </div>
            <div type="sub" n="14">Nam qui sepenumero pecunias et mundi illecebras et uiolentiores corporis uoluptates ualere iubent: iis nonnunquam inani gloria capti omnia perdiderunt. </div>
            <div type="sub" n="15">qui multum laborauit propter hunc affectum: non laborantis. sed grauiter peccantis premium accipiet. phariseus: quam publicanus propter inanem gloriam: minus meruit. </div>
            <div type="sub" n="16">Verum hanc accusare nullus labor. omnes enim consentiunt. Id autem querendum quo pacto uincamus. Quomodo igitur possumus? Si gloriam glorie comparabimus. </div>
            <div type="sub" n="17">Quemadmodum enim terrenas diuitias contemnimus: cum alias speramus diuitias: ita et huius uite gloriam cum longe maiorem et ueram gloriam coniectabimur: contemnemus. </div>
            <div type="sub" n="18">Hec nanque inanis et stulta est et nomine tantum non re: gloria. Illa uero celestis uera: que non homines. sed angelos et archangelos et angelorum dominum: immo et cum his etiam homines laudatores habet. </div>
            <div type="sub" n="19">Si illud spectaculum contemplaberis: si illas coronas noueris si ad illum plausum te transtuleris: nunquam aduersum te terrena poterunt preualere: neque hec magnifacies: si habebis: sin minus: non queres. </div>
            <div type="sub" n="20">Etenim in huius seculi regiis: nemo satellitum (iis omissis quibus coronato regi et in solio sedenti placeat) graculorum uoces: muscarum et culicum obuolantium stridorem: prosequitur. Neque enim iis ulla ex parte potiores hominum laudes inueniuntur. </div>
            <div type="sub" n="21">Humana igitur intellecta miseria. omnia in tutissimos recondamus thesauros: et manentem et incorruptibilem gloriam inquiramus: </div>
            <div type="sub" n="22">quam utinam omnes consequamur. gratia et benignitate domini nostri Ihesu christi per quem et cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="30">
         <div type="title" n="title">Omelia XXX (xxix) </div>
         <div type="sec" n="1">
            <div type="sub" n="1">Qui desursum uenit super omnes est. qui est de terra: de terra est: et de terra loquitur. Graue quiddam est glorie amor: graue inquam et multarum ipsa spinarum plena gloria: et que difficili tolli potest fera: et multorum capitum bestia: et in eos quibus fouetur quibus suscipitur armata. </div>
            <div type="sub" n="2">Quemadmodum enim uermis ligna ex quibus nascitur: et rubigo ferrum: consumit. ita inanis gloria altricem sui animam: perdit. Quare multa opus est diligentia ut hunc tollamus affectum. </div>
            <div type="sub" n="3">Considera quid hoc in loco discipulis suis hoc morbo affectis: dicat Iohannes. et uix eos placat. Ad superiora etiam hoc addit. Qui desursum uenit super omnes est. Qui est de terra: de terra est: et de terra loquitur. </div>
            <div type="sub" n="4">cum meum inquit ubique extollatis testimonium: et dignissimum fide esse dicatis: illud uos scire necessarium est. Non licere ut is qui e celo uenit a terreno homine fidem accipiat. Quid autem illa particula. super omnes est significat: et quid nobis per eam ostenditur? </div>
            <div type="sub" n="5">Quod nullius indiget. sed ipse sibi satis est et omnium maximus. Se ex terra: et de terra loquentem: dicit. non ex sua sed ex christi sententia. Si terrena inquit dixi uobis et non creditis. baptisma terrena appellauit. </div>
            <div type="sub" n="6">non quod terrenum sit: nisi ineffabilis generationis ipsius comparatione. ita nunc de terra loqui: se dicit. sua diuine doctrine comparata. </div>
            <div type="sub" n="7">Nihil enim aliud de terra loqui significat. quam paruas et humiles facultates suas: et quales credibile est terrenam accipere naturam: si cum dei magnitudine conferantur. Siquidem apud deum omnes sapientie thesauri reconduntur. </div>
            <div type="sub" n="8">Quod autem de humanis rationibus non loquatur: inde constat. Qui de terra est inquit: de terra loquitur: atqui non totus erat ex terra. sed propriora. nam et animam habebat et spiritus particeps erat que minime de terra sunt. </div>
            <div type="sub" n="9">Quomodo igitur de terra esse dicit? Animaduertis ne nihil aliud quam paruum se et nullius fere momenti: ut puta humi reptantem: et in terra natum christum autem celitus nobis demissum: significari? </div>
            <div type="sub" n="10">His omnibus eorum affectum extinguens. iam audentius de christo loquitur. antea enim superuacaneum erat: uerba (nullum in auditorum mentibus locum habitura) effundere. </div>
            <div type="sub" n="11">Cum autem spinas inciderit: merito iacit semina: inquiens. Qui desursum uenit super omnes est. et quod audiuit loquitur: et quod uidit testatur: et testimonium eius nemo accipit. </div>
            <div type="sub" n="12">Cum magnum quiddam et sublime de christo locutus esset: rursus in humiliorem de eo sermonem descendit. Ille nanque particule. Quod audiuit: et uidit: magis secundum hominem dicte sunt. Non enim uisu neque auditu norat: que norat. </div>
            <div type="sub" n="13">sed suapte nature perfectus ex patris sinu procedens: neque preceptore indigens. Sicut inquit cognoscit me pater: et ego cognosco patrem. Quid autem significat. Quod audiuit loquitur. Et quod uidit testatur? </div>
            <div type="sub" n="14">Quoniam per hos sensus omnia certe cognoscimus: et digni uidemur quibus credatur: cum uidimus aut audiuimus: utpote: qui neque fingimus neque mendatia dicimus. </div>
            <div type="sub" n="15">Idcirco ut rem confirmet inquit Iohannes. Que audiuit: et uidit. Hoc est uerissima: ita et nos sepenumero sciscitamur. Vidisti ne: an audisti? </div>
            <div type="sub" n="16">Quod si fatebitur. certum arbitramur testimonium. Ipse autem cum dicit. Sicut audio iudico: et que audiui a patre meo loquor: et que uidimus loquimur: et id genus alia. non ea gratia dicit ut aliunde eum accepisse intelligamus. </div>
            <div type="sub" n="17">Id enim arbitrari ultime amentie est. sed ut omnem impudentibus iudeis auferat suspicionem. Cum enim non dum debita de se opinio haberetur: frequenter ad patrem confugit: inde uerbis suis fidem faciens. </div>
         </div>
         <div type="sec" n="2">
            <div type="sub" n="1">Et quid admiraris si ad patrem: cum et ad prophetas et scripturas sepe descendat: et eorum adducat testimonium ille sunt inquiens que testimonium perhibent de me? </div>
            <div type="sub" n="2">Nunquid prophetis minorem ipsum dicemus cum eorum accipiat testimonium? Absit: nam propter auditorum imbecillitatem ita loquitur. Et a patre audire se dicit que loquitur. non quod magistro indigeret. sed ut illi crederent non esse mendacium. </div>
            <div type="sub" n="3">Verba autem Iohannis hoc significant. Mihi opus est audire ab illo. desursum enim uenit qui hec nunciat que ipse solus manifeste nouit. Ea nanque uerba. uidit: et audiuit: hanc significant certitudinem. et testimonium eius nemo accipit. </div>
            <div type="sub" n="4">Atqui et discipuli et multi alii acceperunt. quomodo igitur inquit nemo accipit? Hoc est: pauci: et hoc nunc. Nam si neminem dixisset. qua ratione addidisset: qui accepit eius testimonium: signauit. quia deus uerax est? </div>
            <div type="sub" n="5">Hoc et in loco discipulos suos tangit: ac si non multum ei credituri essent. quod enim neque deinceps ei crediderint ex sequentibus constat. </div>
            <div type="sub" n="6">Propterea cum esset in carcere ad Ihesum eos misit: ut ei magis conciliarentur. illi autem uix tunc crediderunt. Quod christus significans dicebat. Beatus qui non fuerit scandalizatus in me. </div>
            <div type="sub" n="7">Et propterea nunc dicebat Iohannes. Et testimonium eius nemo accipit. discipulos suos erudiens. et tantum non dicens. quod pauci essent ei credituri. Et idcirco uerbis eius non creditis. </div>
            <div type="sub" n="8">que enim uidit loquitur: simul et iudaicam tangit insaniam. atque dementiam. Quod et euangelista in principio his uerbis coarguit. In propria uenit et sui eum non receperunt. </div>
            <div type="sub" n="9">Hoc non uenientis. sed non recipientium peccatum est. Qui accipit eius testimonium: signauit. quia deus uerax est. Hic et eos perterret: cum ostendat qui christo non credit: eum non modo non ipsi. sed ne patri quidem credere. Quem enim misit deus inquit uerba dei loquitur. </div>
            <div type="sub" n="10">Loquitur enim que ab illo accepit. et credens illi credit: et incredulus non credit. Signauit autem: hoc est: ostendit. Inde his uerbis timorem auget. Deus uerax est. Neque enim aliter quispiam ea non crederet: nisi mittentem deum mendatii insimularet. </div>
            <div type="sub" n="11">Et cum nil aliud quam de patre loquatur christus. qui eum non audit: non audit mittentem patrem. Vides ne quantam formidinem eis incutiat? </div>
            <div type="sub" n="12">Primum christum infideles audire contemnebant: ideo periculi magnitudinem eis proposuit: ut discerent: quod qui christum non audiunt neque deum audiunt. </div>
            <div type="sub" n="13">Hac deinde ratione imbecillitatis eorum magnitudinem exponit. Non inquit ad mensuram dat deus spiritum. Et ut dixi: rursus ad humiliorem descendit semonem: eumque et uarium et intellectu facilem auditoribus reddit. Neque enim aliter incutere et augere metum poterat. </div>
            <div type="sub" n="14">Nam si de eo magnum et eximium dixisset: non utique credidissent. sed contempsissent potius. Idcirco ad patrem omnia refert: Rursum tanquam de homine christo disputans. Quid autem inquit: non ad mensuram dat deus spiritum? </div>
            <div type="sub" n="15">Nos omnes inquit ad mensuram spiritus operationem accipimus. nam spiritum hoc in loco operationem dicit. Hec enim est que diuiditur: ille sine mensura: et integram habet operationem. </div>
            <div type="sub" n="16">Quod si operationem eius metiri nemo potest: longe minus substantiam. uidesne spiritum infinitum? Sed quis nam omnem spiritus accipit operationem? Qui dei opera nouit: qui dicit. Quod audiuimus loquimur. et quod uidimus testamur. Quid igitur iure dubitandum est? </div>
            <div type="sub" n="17">Nihil enim nisi que dei sunt: dicit. nihil nisi que spiritus. Et primum quidem de uerbo dei nihil loquitur. sed a patre et spiritu doctrine sue fidem comparat. </div>
            <div type="sub" n="18">Quod enim deus esset norant: quod spiritus etiam intelligebant: quamuis non debitam de eo haberent opinionem. ignorabant autem filium. </div>
            <div type="sub" n="19">Propterea ad patrem et spiritum semper confugit: et inde uerba sua confirmat hac namque abdita causa: si quis per seipsum hoc consideraret: ualde christi minueret dignitatem. </div>
            <div type="sub" n="20">Non enim propterea crediderunt: quoniam spiritus operationem haberet: neque eius indiget auxilio. sed sibi ipsi sufficiens est. Verum imbecilliorum suspicione cognita his utitur uerbis. </div>
            <div type="sub" n="21">Hec autem dico ne simpliciter scripturas pretereamus. sed dicentis considerationem et auditorum imbecillitatem: et alias in scripturis causas perscrutemur. </div>
            <div type="sub" n="22">Non enim omnia ut uellent preceptores. sed multa secundum auditorum imbecillitatem loquuntur. Quamobrem Paulus. Non potui inquit uobis loqui quasi spiritalibus sed quasi carnalibus: tamquam paruulis in christo lac uobis potum dedi. non escam. </div>
            <div type="sub" n="23">Volebam inquit tanquam spiritualibus loqui sed non potui. non quod ipse loqui non posset. sed quod auditores intelligere non poterant. </div>
            <div type="sub" n="24">Ita et Iohannes maiora discipulos docere uoluisset. sed illi non patiebantur. hac gratia in humilioribus uersatur. </div>
         </div>
         <div type="sec" n="3">
            <div type="sub" n="1">Diligenter igitur inuestiganda sunt omnia. A scripturis enim spiritalia arma accipimus. Verum si ea nos induere et discipulos armare ignorabimus. ipsa quidem proprias habent uires. accipientibus autem nihil afferunt utilitatis. </div>
            <div type="sub" n="2">Esto thorax et galea firmissima: et clipeus et hasta inde quis thorata pedibus: galeam pro capite oculis aptet. clipeo non pectus sed pedes protegat. Nunquid huic homini ea arma quid conferrent: et non potius ledent? </div>
            <div type="sub" n="3">Plane hoc constat. non tamen armorum culpa. sed iis uti recte nescientis. Ita et in scripturis usu uenit. Si earum ordinem confundemus. ipse quidem uim suam retinent. nobis autem nil conferunt. </div>
            <div type="sub" n="4">hec ego et priuatim et publice uos frequenter erudiens. nihil amplius proficio sed secularibus rebus omne uos tempus affixos et implicitos uideo. Spiritalia uero ne in somniis quidem coniectamini. </div>
            <div type="sub" n="5">Propterea negligimur: et pro ueritate certantes non multum ualemus. sed ridiculi gentilibus: iudeis: et hereticis: efficimur. </div>
            <div type="sub" n="6">Quod si ut in his aliis quoque rebus negligentia uteremini: nec sic quidem uobis esset ignoscendum. Sed in secularibus negotiis unusquisque ense acutior est: et summa diligentia artes exercet: et rempublicam gerit. </div>
            <div type="sub" n="7">in necessariis autem et spiritalibus quantauis desidia torpemus: superuacuis tanquam necessariis utentes: et necessaria arbitrantes utentes. An nescitis non superioris tantum etatis hominum gratia scripturas editas. sed nostri? </div>
            <div type="sub" n="8">Nonne audis Paulum dicentem. Hec ad nostram doctrinam scripta ad quos fines seculorum deuenerunt: ut per patientiam et consolationem scripturarum spem habeamus. </div>
            <div type="sub" n="9">Et licet me frustra loqui non ignorem non tamen cessabo. Ita enim apud deum excusabor quamuis nemo me audiat. </div>
            <div type="sub" n="10">Qui attente audientibus loquitur is laboribus premium habet: auditorum persuasionem. Cuius autem uerba non audiuntur: neque tamen cessat plurima faciendus est: cum deo placere annitatur: et nemine attendente suum impleat officium. </div>
            <div type="sub" n="11">Verum licet maius nobis ex contemptu nostro premium proueniat. id tamen minus desideramus: modo ad uestram aliquid salutem proficiamus: maximam mercedem prohibitatem uestram ducentes. </div>
            <div type="sub" n="12">Hec dicimus non ut molestam et grauem uestram faciamus orationem. sed ut affectum in uos nostrum ostendamus: et quo ob desidiam uestram dolore afficiamur uos non lateat. </div>
            <div type="sub" n="13">Qua desidia utinam omnes liberi magna spiritalium cura suscepta celestia bona consequamur. gratia et benignitate domini nostri Ihesu christi: cum quo patri gloria simul et spiritui sancto nunc et semper et in secula seculorum Amen. </div>
         </div>
      </div>
      <div type="hom" n="31">
         <div type="title" n="title">Omelia XXXI (xxx) </div>
         <div type="sec" n="1">
            <div type="sub" n="1">Pater diligit filium et omnia dedit in manu eius. Qui credit in filium habet uitam eternam. Qui autem incredulus est filio: non uidebit uitam. sed ira dei manet super eum. </div>
            <div type="sub" n="2">Magna assiduitatis et humilitatis utilitas: in omnibus rebus ostenditur. Per eam enim artes meliores reddimus: cum repente omnia a magistris discere nequeamus. per eam paulatim ciuitates condimus: per eam uitam nostram sustentamus. </div>
            <div type="sub" n="3">Neque admireris si tantum in secularibus uirium habeat: quandoquidem et in spiritalibus plurimum possit. </div>
            <div type="sub" n="4">Sic enim ab idolatria liberari iudei potuerunt paulatim: et in paruis et humilibus rebus a principio: neque doctrine: neque uite gratia: eruditi. </div>
            <div type="sub" n="5">Sic post christi aduentum: cum sublimioris iam doctrine tempus esset: omnes accesserunt apostoli nihil primum altum uel arcanum locuti. A paruis christus multitudini exorsus est. </div>
            <div type="sub" n="6">ita et in presentia Iohannes: tanquam de homine quodam mirabili loquitur. alta autem et sublimia per umbram interserit. Primum dixit. Non potest homo a semetipso accipere quicquam. </div>
            <div type="sub" n="7">Inde altius quiddam attingens. Qui desursum inquit uenit. supra omnes est. Rursus ad humilia descendens: post alia multa. Non ad mensuram inquit dat deus spiritum. Inde prosequitur. Pater diligit filium: et omnia dedit in manu eius. </div>
            <div type="sub" n="8">Inde cum supplicii uim intelligeret: neque ita multitudinis animos bonorum promissione: ut suppliciorum formidine moueri. his uerbis sermoni suo finem imponit. Qui credit in filium habet uitam eternam. qui autem incredulus est filio: non uidebit uitam. sed ira dei manet: super eum. </div>
            <div type="sub" n="9">Rursus ad patrem supplicii rationem refert. non enim dixit ira filii: quamuis ipse sit iudex. sed dei: ut maiorem illis metum incuteret. Nunquid ergo satis est ad uitam eternam in filium credere? Minime. </div>
            <div type="sub" n="10">Non enim omnis inquit qui dicit mihi domine domine: intrabit in regnum celorum. et peccatum in spiritum uel solum est satis: quod in geennam detrudat. </div>
            <div type="sub" n="11">et quid de parte loquor? Nam si in patrem et filium et spiritum sanctum recte credideris. non autem recte uixeris: nulla tibi ad salutem utilitas. </div>
            <div type="sub" n="12">Cum ergo dicit ipsa est uita eterna: ut cognoscant te solum uerum deum. nolimus hoc nobis ad salutem satis arbitrari. </div>
            <div type="sub" n="13">Opus nanque nobis est: et uite et morum puritate pollere. et licet hoc in loco dicat. Qui credit in filium habet uitam eternam: </div>
            <div type="sub" n="14">nec bona tantum suppliciorum quoque formidinem proponat. quod qui incredulus est filio non uidebit uitam. sed ira dei manet super eum. </div>
            <div type="sub" n="15">non tamen dicimus satis esse solam fidem ad salutem. quodque de uita sepe in euangeliis dicuntur: ostendunt. </div>
            <div type="sub" n="16">Cur enim non dixit. ipsa est uita eterna sola: neque qui credit in filium solum: habet uitam eternam. sed in utroque uitam esse significauit? </div>
            <div type="sub" n="17">Nam nisi mores sequantur: sequetur supplicium. Et non dixit in eo. sed super eum. hoc est. nunquam ab eo discedet. </div>
            <div type="sub" n="18">Siquidem ne temporalem fore mortem putares. cum dicit. Non uidebit uitam: id uerbum posuit ut eius demonstraret perpetuitatem. </div>
            <div type="sub" n="19">Quod fecit ut per hec uerba eos ad christum traheret. Quamobrem non priuata sed communi ad eos admonitione usus est: ut facilius alliceret. </div>
            <div type="sub" n="20">Non enim inquit si credetis et non credetis. sed in communi loquitur ne qua posset exoriri suspicio. et uehementius quam christus. </div>
            <div type="sub" n="21">Siquidem christus. Qui non credit iam iudicatus est. Hic autem non uidebit uitam. sed ira dei manet super eum. Et merito sane. Neque enim idem est aliquem de seipso loqui et de altero. </div>
            <div type="sub" n="22">Christum ambitionis causa ita locutum et iactatum existimassent. Iohannes hac carebat suspicione. Quod si postmodum christus uehementiori sermone usus est: ea potest ratio afferri: quod iam magnam de ipso iudei opinionem conceperant. </div>
            <div type="sub" n="23">Vt ergo cognouit Ihesus inquit: quia audierunt pharisei quia Ihesus plures discipulos facit et baptizat quam Iohannes (quamquam Ihesus non baptizaret sed discipuli eius) reliquit iudeam: et abiit iterum in galileam. </div>
            <div type="sub" n="24">Ipse quidem non baptizauit. sed nuncii cum uellent auditores in eius odium excitare: ita ferebant. Sed qua nam gratia discessit? Non formidinis. sed ut eorum leniret inuidiam. </div>
            <div type="sub" n="25">Poterat nanque et insultantes cohibere. sed noluit hoc frequenter facere: ne de eius incarnatione diffiderent. Et si sepius impulsus fugisset id etiam suspiciosum multitudini fuisset. </div>
            <div type="sub" n="26">Propterea multa: more hominis: operatus est. Quemadmodum enim credi uoluit deum esse: ita et carnem suscepisse. </div>
            <div type="sub" n="27">hanc ob rem Petrum corripuit dicentem. Absit a te domine. Non erit tibi hoc. Tante hoc sibi cure fuit. </div>
         </div>
         <div type="sec" n="2">
            <div type="sub" n="1">Nam in ecclesiastica doctrina non parua hec portio est: et salutis nostre principium cuius gratia omnia et facta et perfecta sunt. </div>
            <div type="sub" n="2">Sic mors sublata est et peccatum et maledictum abolitum: et plurima uite nostre collata sunt bona. Ideo maxime suam uoluit incarnationem credi: que nobis principium et fons est innumerabilium bonorum. </div>
            <div type="sub" n="3">Hinc non humanitatem. sed diuinitatem potius: latere permisit. Recedens ergo: ad eos rursum se contulit: unde prius uenerat. </div>
            <div type="sub" n="4">Neque ab re in galileam concessit. sed ut magna apud samaritanos operaretur: ea que deum deceret sapientia: et ut nullam iudeis (ne impudentem quidem) excusationem relinqueret. </div>
            <div type="sub" n="5">Quod euangelista his uerbis significauit. Oportebat autem eum transire per samariam: ut ostenderet preter itineris rationem hoc fecisse. Cuius exemplum et apostoli secuti sunt. </div>
            <div type="sub" n="6">Quemadmodum enim illi iudeorum persecutionibus tunc temporis agitati ad gentes profecti sunt: ita et christus: cum ab illis fugaretur: ad has uenit: ut et in muliere fecit cananea. </div>
            <div type="sub" n="7">Hec autem facta sunt ut omnem iudeis auferret excusationem: ne dicerent se relictis: christum ad incircumcisos profectum. </div>
            <div type="sub" n="8">Idcirco excusantes se discipuli dicebant. Vobis oportebat primum loqui uerbum dei. sed quoniam repellitis illud et indignos uos iudicatis eterne uite: ecce conuertimus ad gentes. </div>
            <div type="sub" n="9">Et ipse iterum. Non ueni nisi ad oues que perierant domus israel: et iterum. Non est bonum accipere panem filiorum et dare canibus. </div>
            <div type="sub" n="10">Cum autem eum iudei expulerunt portam gentibus apparuerunt: neque etiam sic in samariam principaliter profectus est christus. sed per eam iter fecit. </div>
            <div type="sub" n="11">Preteriens ergo uenit in ciuitatem samarie que dicitur sichar: iuxta predium quod dedit Iacob Ioseph filio suo. Erat autem illic fons Iacob. Quanam gratia tanta hunc locum diligentia narrat euangelista? </div>
            <div type="sub" n="12">Ne postmodum audiendo mulierem dicentem. Iacob pater noster dedit nobis hunc puteum: mireris. Etenim is locus erat ubi pro dina: Leui et Simeon indignati grauem illam cedem patrati sunt. </div>
            <div type="sub" n="13">Et quoniam ad hoc uentum est non ab re fuerit subtexere: unde samaritani originem habuerint. Locus is omnis samaria appellatur. Vnde igitur appellati sunt? </div>
            <div type="sub" n="14">Samor mons a conditore dictus est: ut testatur Hesaias: et caput samororum ephraim. Habitatores autem non samaritati. sed israhelite appellabantur. </div>
            <div type="sub" n="15">procedente tempore deum offenderunt: et regnante Phacee: surgens Thelgamasar: et multas ciuitates occupauit et Ele subdidit. quo interempto Osee regnum tradidit. </div>
            <div type="sub" n="16">In hunc insurgens Salmanasar: alias cepit ciuitates: et tributarias fecit. Huic Osee primum paruit: inde defectione facta: ethiopibus confederatus est. </div>
            <div type="sub" n="17">Quod cum assirius rex intelligeret: gentem illam obsessam cepit: neque amplius illic habitare permisit: ueritus ne iterum deficerent. </div>
            <div type="sub" n="18">Sed babilonem et in medos translatis collectitiam hinc inde multitudinem in samariam habitatum misit: ut imposterum firmum sibi imperium familiaribus incolis confirmaret. </div>
            <div type="sub" n="19">His peractis uolens deus potestatem suam ostendere. quodque non imbecillitatis: sed peccatorum gratia: iudeos assiriis tradiderit: leones in barbaros emisit: qui uniuersam gentem perderent. </div>
            <div type="sub" n="20">His regi nunciatis misit sacerdotem quendam: qui populo exponeret leges dei. non tamen omnino. sed ex parte impietatem exuerunt. </div>
            <div type="sub" n="21">Procedente adhuc tempore idolorum cultu abiecto: dei cultum complexi sunt. Cum ita se res haberent: reuersi iudei. iis utpote alienigenis et hostibus: emulabantur. et a monte samaritanos nuncuparunt. </div>
            <div type="sub" n="22">nec parua hinc inter eos contentio. neque enim omnes scripturas recipiebant. sed Moisi dumtaxat: prophetas paruipendebant. </div>
            <div type="sub" n="23">Nitebantur tamen in iudaicam se inserere nobilitatem ad Abraam et progenitorem: et genus suum referentes: utpote qui caldeus fuisset: et Iacob patrem appellabant: utpote Abrae nepotem. </div>
            <div type="sub" n="24">Iudei autem cum ceteris et hos abhominabantur. Vnde christo exprobrabant dicentes. Samaritanus es tu: et demonium habes. </div>
            <div type="sub" n="25">et cum descendisset ab hierusalem in iericho: hac gratia christus samaritanum uilem contemptumque: et abhominabilem apud eos in se misericordiam operantem: </div>
            <div type="sub" n="26">et in decem leprosis unum alienigenam. propter hoc samaritanum dicit: et ipsis discipulis ita mandauit. In uiam gentium ne abieritis: et in ciuitates samaritanorum ne intraueritis: </div>
         </div>
         <div type="sec" n="3">
            <div type="sub" n="1">neque historie dumtaxat gratia predii Iacob meminit euangelista: sed ut iudeos iam diu repulsos ostenderet. Siquidem progenitorum: temporibus pro ipsis ea loca samaritani occuparant. </div>
            <div type="sub" n="2">Que enim eorum maiores cum: sua non essent: ceperant: ea hi ob desidiam suam et iniquitatem iampridem possessa amiserunt. Ita et nihil maiorum uirtus confert: si nepotes degenerant. </div>
            <div type="sub" n="3">Barbari enim cum primum leones experti sunt: ad iudaicum euestigio cultum redierunt. hi tot affecti suppliciis mores suos minime emendarunt. </div>
            <div type="sub" n="4">Huc itaque christus uenit: mollem et lasciuam uitam expellens. laboriosam autem et difficilem non erudiens. Non enim iumentis usus est. sed adeo intente uadit: ut ex itinere fatigetur. </div>
            <div type="sub" n="5">Hoc semper admonet: ut sibi ipsi quisque seruiat: neque querat superflua neque multis indigeat. Adeo enim omni nos superfluitate alienos uoluit: ut multis necessariorum se fraudaret. </div>
            <div type="sub" n="6">Idcirco dicebat. Vulpes foueas habent: et uolucres celi nidos. filius autem hominis non habet ubi caput reclinet. Propterea plurimum in montibus uersatus est et in desertis. non perdius tantum. sed pernox. </div>
            <div type="sub" n="7">Hoc Dauid adnuncians inquit. De torrente in uia bibit: ut eius tollerantiam demonstraret. </div>
            <div type="sub" n="8">Idem hoc in loco significat euangelista. Fatigatus enim ex itinere sedebat sic super fontem. Hora autem erat quasi sexta. Venit mulier de samaria haurire aquam. Dicit ei Ihesus. Da mihi bibere. Discipuli enim eius abierant in ciuitatem: ut cibos emerent. </div>
            <div type="sub" n="9">Hinc itineris studium: et cibi contemptum intelligimus. cum tanquam re superuacanea utatur. Ita discipuli res suas dispensare didicerant. </div>
            <div type="sub" n="10">Non enim parabant uiaticum. quod et alius ostendit euangelista cum de fermento phariseorum loquentem dicit. quod putabant panes non ferre. </div>
            <div type="sub" n="11">Et esurientes inducit spicas decerptas manducare. Et ad ficum ob famem uenisse. Hec nil aliud quam uentris contemptum et eius seruicium: paruipendere nos admonent. </div>
            <div type="sub" n="12">Considera queso hoc in loco nihil ferentes discipulos: neque a principio diei ullam uictus curam habentes. sed quo tempore omnes prandent: cibos emptum proficiscuntur. </div>
            <div type="sub" n="13">Non ut nos qui cum primum mane exurgimus ante omnia coquos aduocamus: et de parandis epulis et mensa diligenter uerba facimus. </div>
            <div type="sub" n="14">inde aliis operam damus: secularia diuinis preponentes: et que superflua habenda essent tanquam necessaria exequimur. </div>
            <div type="sub" n="15">Ideo omnia prepostere aguntur. Contra autem spiritalium primum rationem: et quidem maximam habere: quibus perfectis: hec alia deinceps attingere oporteret. </div>
            <div type="sub" n="16">Neque laboris studiosus tantum. sed humilitatis non fatigatus dumtaxat ex itinere sedisse. sed relictus solus dimissis discipulis: hic Ihesus ostenditur. </div>
            <div type="sub" n="17">Atqui poterat uel non omnes dimittere: uel alios sibi ministros comparare. Noluit. Etenim discipulos quoque his moribus assuefecerat. </div>
            <div type="sub" n="18">Et quid mirum dixerit. fortasse quispiam: si humiles erant: piscatores et tentoriorum opifices? Erant sane. </div>
            <div type="sub" n="19">Verum repente ad ipsum celum euolarunt: et cunctis regibus clariores euaserunt: digni habiti qui uniuersi orbis domini familiaritate fruerentur: et eum ubique admirabilem sectarentur. </div>
            <div type="sub" n="20">Illud preterea non ignoratis: quod quanto quis humiliori gradu ad dignitates assumitur: facilius in superbie insaniam effertur: utpote qui expers sit repentini et insperati honoris. </div>
            <div type="sub" n="21">In hac eos humilitate christus continuit: et ut ab omnibus se abstinerent: neque ministris indigerent. Ipse autem fatigatus ex itinere sedebat sic super fontem. </div>
            <div type="sub" n="22">Vides laboris: caloris: et discipulos expectandi: gratia. sedisse Ihesum? Norat enim quid apud samaritanos esset euenturum. </div>
            <div type="sub" n="23">Non tamen propter hoc principaliter uenit. Neque si propterea non uenisset erat adueniens muliercula repellenda: que summam erat attentionem prestatura. </div>
            <div type="sub" n="24">Iudei enim ad se uenientem expulerunt. gentiles alio proficiscentem ad se trahunt. Illi inuidebant. hi credunt. illi indignabantur. hi admirantur et adorant. </div>
            <div type="sub" n="25">Quid igitur erat tot hominum salus contempnenda: tam promptus animus relinquendus? Indignum sane diuina fuisset benignitate. Quare cum debita sapientia cuncta ab eo disponantur: </div>
            <div type="sub" n="26">sedendo corpus reficiebat iuxta fontem. Erat dies medius; quod euangelista his uerbis significauit. Hora erat quasi sexta et sedebat sic. </div>
            <div type="sub" n="27">Quid autem per hoc uerbum sic intelligitur? Non in sella non in loco honoratiori. sed in terra: ut contigit. Venit mulier ex samaria haurire aquam. </div>
         </div>
         <div type="sec" n="4">
            <div type="sub" n="1">Ecce mulierem propter aliud egressam ciuitatem: ut impudentibus iudeorum obiectionibus silentium imponatur. et ne quis dicat eum suum ipsius preceptum transgredi. cum mandet ne in samaritanorum ciuitatem ingrediantur ipse eos alloquatur. </div>
            <div type="sub" n="2">Quod autem dicit nondum uenisse discipulos ea id gratia meminit euangelista: ut multas sermonis Ihesu ad mulierem occasiones afferret. Quid ergo mulier? </div>
            <div type="sub" n="3">cum a Ihesu aquam peteretur dicente. Da mihi bibere. Quomodo tu inquit iudeus cum sis: bibere a me poscis que sum mulier samaritana? Non enim coutuntur iudei samaritanis. </div>
            <div type="sub" n="4">Vnde eum iudeum esse cognouit? Ex habitu fortasse et sermone. Tu autem mulieris ingenium considera. </div>
            <div type="sub" n="5">Nam si cauendum erat. Ihesum quam illam cauere potius decebat. Non enim dixit: non coutuntur samaritani iudeis. sed iudei samaritanis. </div>
            <div type="sub" n="6">Abstinet tamen mulier a consuetudine ne peccet. cum alterum sua causa peccaturum arbitraretur. Neque tacuit. sed sententia sua quod esset preter legem corrigit. </div>
            <div type="sub" n="7">Sed illud posset quispiam dubitare: quanam gratia ab ea bibere petierit: cum lex non permitteret. Si quis diceret Ihesum preuidisse non daturam: ideo minus petere oportuit. </div>
            <div type="sub" n="8">Quid igitur dicendum? Quod nihil iam referebat eiusmodi obseruationes preuaricari. Qui enim alios ad preuaricationem inducit: ipse longe magis preuaricatur. </div>
            <div type="sub" n="9">Non enim quod ingreditur inquit per os: coinquinat animam. sed quod procedit de ore. Non parum autem iudeos accusat hic Ihesu ad mulierem habitus sermo. Illi enim sepenumero et uerbis et re allecti minime passi sunt persuaderi. </div>
            <div type="sub" n="10">hec autem breui et nuda rogatione quamprimum capitur. ipse Ihesus ratione hac: et uia non instabat. Si qui accedebant non prohibebat: </div>
            <div type="sub" n="11">quamuis discipulis dixerat. In ciuitatem samaritanorum ne intraueritis: ne accedentes offendatis. Id enim quamindignissimum erat eius humanitate. </div>
            <div type="sub" n="12">quare respondet mulieri. Si scires donum dei: et quis est qui dicit tibi da mihi bibere: tu forsitan petisses ab eo et dedisset tibi aquam uiuam. </div>
            <div type="sub" n="13">primum dignam que audiat: eam indicat: neque contempnendam. deinde quis ipse sit celat. Nam si hoc scisset: euestigio paruisset: quod de iudeis haud dicendum est. </div>
            <div type="sub" n="14">qui cum admonerentur nihil tamen petebant: nihil discere cupiebant. quod aliquid afferret utilitatis: sed contumelia affectum expellebant. </div>
            <div type="sub" n="15">Mulier autem samaritana quam mansuete respondeat: queso animaduerte. Domine neque in quo haurias habes: et puteus altus est. Vnde ergo habes aquam uiuam? </div>
            <div type="sub" n="16">Iam omnem ab ea quod uilis esset et unus ex uulgi hominibus: suspicionem ammouit. Neque enim simpliciter hoc in loco dominum sed honorifice appellat. </div>
            <div type="sub" n="17">Quod ex sequentibus apparet. Non enim irrisit: non exprobrauit. sed primum hesitauit. Quod si non continuo intellexit: minime mirum. Neque enim Nicodemus intellexerat. </div>
            <div type="sub" n="18">Inquit enim. Quomodo possunt hec fieri? Et iterum. Quomodo potest homo nasci cum sit senex? Et iterum. Nunquid potest in utero matris iterato introire et renasci? </div>
            <div type="sub" n="19">Hec autem mulier: longe uerecundius. Domine inquit: neque in quo haurias habes: et puteus altus est. Vnde ergo habes aquam uiuam? </div>
            <div type="sub" n="20">Aliud christus dicebat. aliud illa intelligebat. tantum uerba accipiens: neque altum aliquid pertingere poterat. </div>
            <div type="sub" n="21">Atqui petulantius respondere licuisset. Si haberes aquam uiuam: non me peteres ipse eam acciperes. sed te iactas. </div>
            <div type="sub" n="22">Verum nihil tale locuta: mansuete a principio per omnem sermonem respondit. Primum inquit. Quomodo tu iudeus cum sis: bibere a me poscis? </div>
            <div type="sub" n="23">Neque tanquam ad alienum et inimicum ita locuta est. Absit ut tecum homine alieni a gente nostra animi: et infesti: quicquam communicem. </div>
            <div type="sub" n="24">Deinde cum magna loquentem audiret: et ea que inimici maxime carpsissent: non derisit: non cauillata est. Sed nunquid ait tu maior es patre nostro Iacob qui dedit nobis puteum hunc et ipse ex eo bibit et filii eius et pecora eius? </div>
            <div type="sub" n="25">Animaduerte quo pacto in iudaicam se inserit nobilitatem. Hoc est. Ille hac usus est aqua: nec habuit quod nobis maius daret. </div>
            <div type="sub" n="26">Ostendit autem magnum quiddam et altum ex primo responso intellexisse. Ea namque particula. Ipse ex eo bibit et filii et pecora: nihil aliud significat quam potiorem quandam aquam concepisse. eam tamen neque inuenire neque manifeste cognoscere. </div>
            <div type="sub" n="27">Vt autem apertius dicam. Non potes inquit dicere. Iacob hunc nobis fontem dedisse: alio autem usum. Nam et ipse et filii: et nepotes eius ex hoc biberunt. neque bibissent: si habuissent potiorem. </div>
            <div type="sub" n="28">Tu ergo hoc potiorem alium neque dare poteris: neque habes: nisi te: quam Iacob: maiorem profitearis. Vnde igitur quam te daturum polliceris aquam: habes? </div>
            <div type="sub" n="29">At iudei non tanta usi essent modestia qui eadem de re sermone habito: et eiusdem aque mentione facta nihil utilitatis consecuti sunt. </div>
            <div type="sub" n="30">Cum uero Ihesus Abrae meminisset lapidibus eum persecuti sunt. Mulier autem incredibili mansuetudine in medio diei estu patienter: et dicit: et audit. </div>
            <div type="sub" n="31">Nec ei quicquam in mentem uenit: quod iudeus dixisset. Credibile est ipsum insanire et delirare. Me ad fontem expectauit: et uerbis iactabundus nihil prestitit. sed expectat et sedet: dum quod querit inueniat. </div>
         </div>
         <div type="sec" n="5">
            <div type="sub" n="1">Quod si mulier samaritana tantam adhibet diligentiam: ut aliquid utilitatis consequatur: neque a christo discedit: quamuis eum adhuc ignoret. quam nos ueniam consequemur: qui eum non ad fontem non in deserto: non in meridie: neque in solis estu ardentissimo. </div>
            <div type="sub" n="2">sed sub aurora sub hoc tecto ad umbram intuemur? non tamen quicquam audire patimur. sed desidemus? Illa ita Ihesu uerbis attendit: ut alios aduocet. </div>
            <div type="sub" n="3">iudei non modo neminem aduocant. sed accedentes prohibent: impediuntque dicentes. Videte num ex principibus aliquis credit in eum aut ex phariseis sed turba hec que non nouit legem? Maledicti sunt. </div>
            <div type="sub" n="4">Imitemur igitur samaritanam. alloquamur christum. Etenim medius nostrum in presentia adest. Et per prophetas et discipulos suos nobiscum loquitur. </div>
            <div type="sub" n="5">Audiamus: et credamus. Quamdiu frustra et inutiliter uiuemus? Facere enim que deo non placent: id demum est frustra et inutiliter uiuere: uel potius perdite. </div>
            <div type="sub" n="6">Cum enim datum nobis tempus in nullam impendimus utilitatem: inutilis impense ultimum daturi supplicium hinc migrabimus. </div>
            <div type="sub" n="7">Nunquid qui pecunias ad negociationem acceperit easque prodegerit ab eo creditor rationem exiget. qui autem uite munus perdite consumpserit impune abierit? </div>
            <div type="sub" n="8">Non propterea deus presentem nobis uitam: prestitit. non animam in hoc corpus infudit: ut hac tantum fruamur uita. sed ut totis uiribus ad futuram contendamus. </div>
            <div type="sub" n="9">Bruta presenti dumtaxat usui sunt. Nos idcirco immortalem habemus animam: ut ad illius uite preparationem omnia moliamur. </div>
            <div type="sub" n="10">Equorum enim boum: asinorum: et aliorum huiusmodi pecorum si quis utilitatem roget: nullam preter in presentis uite necessitatibus seruitium usumque inueniemus. </div>
            <div type="sub" n="11">De nobis non ita sentiendum est. sed melius et preclarius domicilium post huius uite migrationem expectamus: ad quod ut clari perueniamus omnia facienda sunt: ut cum angelis iubilemus et semper regi adsistamus. </div>
            <div type="sub" n="12">Propterea immortalem nobis animam: et corpus immortale futurum largitus est: ut perpetuis cum ipso bonis perfruamur. Quod si terre inniteris. cum tibi celestia preponantur. considera quanta ignominia afficias eorum exhibitorem. </div>
            <div type="sub" n="13">cum contemptis que tibi offert celestibus: ea terrenis mutare non dubites. Ideo geennam minatur utpote contemptus ut intelligas quantis te bonis priuas. </div>
            <div type="sub" n="14">sed absit ut illud experiamur supplicium. sed deo placentes eterna bona consequamur. gratia et benignitate domini nostri Ihesu christi cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="32">
         <div type="title" n="title">Omelia XXXII (xxxi) </div>
         <div type="sec" n="1">
            <div type="sub" n="1">Respondit Ihesus et dixit ei. Omnis qui bibit ex hac aqua sitiet iterum. qui autem biberit ex aqua quam ego dabo ei non sitiet in eternum. sed aqua quam ego dabo ei: fiet in eo fons aque salientis in uitam eternam. </div>
            <div type="sub" n="2">Spiritus sancti gratiam nunc ignem nunc aquam scriptura appellat: ut non substantie sed operationis has intelligentias esse demonstret. Non enim spiritus ex differentibus constat substantiis. cum inuisibilis et unius generis sit. </div>
            <div type="sub" n="3">Et Iohannes quidem dicit. Ipse uos baptizabit in spiritu sancto et igni. Christus autem. Flumina de uentre eius fluent aque uiue. hoc autem dixit de spiritu sancto quem erant accepturi. </div>
            <div type="sub" n="4">Itidem et nunc spiritum appellat. Qui biberit ex aqua quam ego dabo ei: non sitiet in eternum. Ita spiritum ignem appellat: ut excitamentum et feruorem gratie: et peccatorum absumptionem significet. aquam autem: ut ablutionem et refrigerium quibus ipsum accipientes animi fruuntur. </div>
            <div type="sub" n="5">Etenim tanquam hortum uirentem: et fructiferis et semper florentibus arboribus comantem. ita promptam animam disponit: ut nulla anxietate: nullis sathane insidiis: distrahi sinat. sed omnia ardentia malitie tela extinguat. </div>
            <div type="sub" n="6">Tu autem queso dei sapientiam considera: quam leniter mulierculam allicit. Non a principio dixit. Si scires quis esset qui tibi dicit. Da mihi bibere. </div>
            <div type="sub" n="7">sed postquam occasionem illi prebuit: ut ipsum iudeum appellaret et criminaretur. </div>
            <div type="sub" n="8">hoc propulsans inquit. Si scires quis est qui dicit tibi da mihi bibere: tu forsitan petisses ab eo. Quibus uerbis eam ad maiora impulit: ut patriarche meminerit. </div>
            <div type="sub" n="9">Inde cum illa diceret. Nunquid tu maior es patre nostro Iacob. non se maiorem dixit. Visus enim esset se tantum iactare: nondum cognitus. sed latenter id significat. </div>
            <div type="sub" n="10">Non enim simpliciter dixit. Dabo tibi aquam. sed prius Iacob aqua neglecta: suam laudat. a munerum natura: dantium uolens differentiam ostendere. et quantum ipse patriarcham excelleret. </div>
            <div type="sub" n="11">Nam si admiraris inquit patriarcham: quod hanc aquam dederit. inde ego longe meliorem tibi dedero: ea accepta me quam Iacob maiorem confitearis: necesse est. Si cum dicas. Nunquid maior est Iacob quoniam hanc aquam dederit? </div>
            <div type="sub" n="12">si illa meliorem a me acceperis: profecto me maiorem dixeris. Intuere uerum mulieris iudicium. a re ipsa et de christo et de patriarcha: ferentis sententiam. </div>
            <div type="sub" n="13">Verum non ita iudei. sed cum eiicientem eum uiderent demonia: non modo patriarche non pretulerunt. sed demonium habere dixerunt: </div>
            <div type="sub" n="14">Samaritana autem secundum christi uoluntatem iudicat ab operibus scilicet. Hinc enim ipse iudicium requirit dicens. Si non facio opera patris mei nolite mihi credere. Si autem facio et si mihi non creditis: operibus credite. </div>
            <div type="sub" n="15">sic mulier fide adducitur. Propterea cum audisset Ihesus. Nunquid maior es patre nostro Iacob: eo omissa: de aqua sic loquitur. Omnis qui bibit ex hac aqua: sitiet iterum. et comparationem non accusandi sed excellentiam demonstrandi gratia: facit. </div>
            <div type="sub" n="16">Non enim aquam illam uilem et negligendam dicit: sed naturam ostendit. Qui autem biberit ex aqua quam ego dabo ei: non sitiet in eternum. </div>
            <div type="sub" n="17">Audiuit aquam uiuam mulier. sed primum non intellexit. Nam cum aqua uiua etiam sit que semper scaturit: huiusmodi aquam christum dixisse arbitrata est. </div>
            <div type="sub" n="18">Ideo apertius ex utriusque comparatione: Ihesus: sue aque prestantiam declarat. Qui biberit ex aqua quam ego dabo ei non sitiet in eternum. </div>
            <div type="sub" n="19">Hinc maxime et ex sequentibus excellentia dignoscitur. Horum enim nihil habet aqua quem sensu deprehendimus. Quid autem prosequitur? Sed aqua quam ego dabo ei: fiet in eo fons aque salientis in uitam eternam. </div>
            <div type="sub" n="20">Sicut enim si quis fontem intus habeat: nunquam sitiret. ita qui hanc aquam habuerit. Credidit continuo mulier longe Nicodemo sapientior sed et fortior. </div>
            <div type="sub" n="21">Ille huiusmodi pluribus auditis neminem aduocauit neque sibi confidit. hec apostolico officio functa est: omnibus audita adnuncians: et populum extra ciuitatem ad christum aduocans ac trahens uniuersum. </div>
            <div type="sub" n="22">Ille quomodo possunt hec fieri: inquit neque manifestum spiritus exemplum a christo adductum accipit. </div>
            <div type="sub" n="23">mulier uero primum parumpter hesitauit: mox non expectata confirmatione ad eius sermonem tanquam certum accipiendum properat. </div>
            <div type="sub" n="24">Dicente enim christo. Fiet in eo fons aque salientis in uitam eternam. Statim subdidit. Da mihi hanc aquam ut non sitiam: neque ueniam huc haurire. </div>
         </div>
         <div type="sec" n="2">
            <div type="sub" n="1">Considera queso quam paulatim ad uere doctrine altitudinem adducitur. Primum iudeum quemdam legis transgressorem suspicata est. </div>
            <div type="sub" n="2">inde ut hoc crimen propulsauit (absurdum enim erat talem esse qui tot bona comprehenderet) audita aqua uiua: sensu perceptibilem existimauit. </div>
            <div type="sub" n="3">tandem spiritalem intelligens credidit eiusmodi aqua posse se tollere sitis necessitatem. Non tamen adhuc quenam esset intelligens: ambigebat. Et supernis sensu perceptibilem credidit: certo tamen nesciebat. </div>
            <div type="sub" n="4">hinc autem diligentius intuens: nec eam penitus comprehendens. Da mihi inquit hanc aquam ut non sitiam: neque ueniam huc haurire. Primum patriarche christum pretulit: quod eo fonte non indigeret si illam aquam acciperet. </div>
            <div type="sub" n="5">Considera quanto potiorem christum duxerit. Hoc grate et fidelis anime indicium. ostendit quam de Iacob opinionem haberet. Nouit meliorem: mutauit sentenciam. </div>
            <div type="sub" n="6">Non tamen nimium credula mulier: neque temere christi uerba accepit. diligenter inuestigauit. nec incredula neque pertinax. quod rogando ostendit. </div>
            <div type="sub" n="7">Atqui iudeis dixerat christus. Qui comedit de carne mea: non esuriet. et qui credit in me non sitiet. uerum non modo non crediderunt: sed et scandalizati sunt. Mulier nulla perturbatione affecta. immoratur et rogat. </div>
            <div type="sub" n="8">Iudeis inquit. Qui credit in me non sitiet. mulieri crassius. Qui biberit ex hac aqua non sitiet. Spiritalia nullo prescripta fine pollicebatur. </div>
            <div type="sub" n="9">ideo mulieris animum pollicitationibus erigens adhuc sensibilibus immoratur. quoniam nondum spiritalia capere poterat. Nam si dixisset. Si credideris in me non sities. non utique intellexisset quid diceret. </div>
            <div type="sub" n="10">Sed quanam gratia non his ad iudeos usus est uerbis? Quoniam multa signa uiderant. hec nullum. sed tantum uerba audierat. Propterea iam suam demonstrat potestatem eius predicando conditionem: et leniter reprehendendo. </div>
            <div type="sub" n="11">Vade inquit uoca uirum tuum et ueni huc. Respondit mulier et dixit. Non habeo uirum. Dicit ei Ihesus. Bene dixisti. Virum non habeo. Quinque enim uiros habuisti: et nunc quem habes non est tuus uir hoc uere dixisti. Dicit ei mulier. Domine: uideo quia propheta es tu. </div>
            <div type="sub" n="12">Pape quanta mulieris sapientia. Quam equo animo reprehensionem passa est. Et cur non passa dixerit quispiam? Cur. Dic queso. Nonne et iudeos sepenumero et grauiter increpuit? </div>
            <div type="sub" n="13">Non idem est et que animo abscondita sunt: et rem clanculum commissam in medium proferre. Alterum enim solius dei est. neque enim alius quispiam hominis mentem nouit quam qui mentem habitat. Alterum familiaribus cognitum. </div>
            <div type="sub" n="14">Verum iudei reprehensi: moleste ferunt. et dicente Ihesu. Quid me queritis interficere. non solum non admirantur quemadmodum mulier. </div>
            <div type="sub" n="15">sed maledicunt ei: et conuiciantur dicentes. Demonium habes quis te querit interficere? Atqui et ex aliis signis illum cognoscere poterant. Samaritana hoc dumtaxat acceperat. et non modo nihil maledicit. sed admiratur et stupet: et prophetam autumat. At grauius hanc quam illos reprehendit. </div>
            <div type="sub" n="16">Hoc enim unius peccatum erat. illud commune pluribus. Neque ita communibus ut propriis obiectis criminibus: offendimur. </div>
            <div type="sub" n="17">Et illi magnum quid se facturos arbitrabantur: si christum perderent. huius uero peccatum patebat omnibus. non tamen egre tulit. sed admiratione et stupore perculsa est. </div>
            <div type="sub" n="18">Hunc ordinem et cum Nathanael seruauit. Non enim primum prophetauit neque dixit. Vidi te sub ficu. Sed cum ille dixisset. Vnde me nostri? id respondit. </div>
            <div type="sub" n="19">Volebat enim et miracula faciendi et prophetandi occasionem: ab iis qui ad ipsum se conferebant capere: ut magis sibi tribuerentur: et inanis glorie suspicionem tolleret. idem hoc in loco facit. </div>
            <div type="sub" n="20">Nam si primo eam quod uirum non haberet increpuisset. et graue uisum esset: et superfluum. Sed nactus ab ea occasionem: recte omnia prosecutus est: et audientem mansuetiorem reddidit. </div>
            <div type="sub" n="21">Et quomodo prosequitur orationem hanc dicet quispiam uade uoca uirum tuum? De dono sermo habebatur: et gratia humanam excedente naturam. </div>
            <div type="sub" n="22">instabat mulier et eam efflagitabat. Dicit Ihesus. Vade uoca uirum tuum. quasi opus esset cum eo communicare. Illa accipiendi cupida putans hominem alloqui: ut suam celaret turpitudinem. Non habeo inquit uirum. </div>
            <div type="sub" n="23">Hinc nactus occasionem christus tempori eam reprehendit. utrumque explicans: et quot uiros habuerit: et quem in presentia celabat. </div>
            <div type="sub" n="24">Quid ad hoc mulier? Non egre tulit: non abiit: non in contumeliam accepit. sed magis admiratur et perstat. Video enim inquit quia propheta es tu. </div>
            <div type="sub" n="25">Et intuere eius prudentiam. Non euestigio in ciuitatem accurrit. sed obstupescens considerat. Video inquit. Hoc est. uideris mihi propheta esse. </div>
            <div type="sub" n="26">Quod cum opinaretur: non amplius terrena rogat. non bonam corporis ualitudinem: non pecunias: non opes. sed tantum doctrinam. </div>
            <div type="sub" n="27">Patres nostri inquit in monte hoc adorarunt. Abraam significans qui filium illuc oblaturus duxisse dicitur. Et quomodo uos dicitis. quia hierosolymis est locus ubi adorare oportet? </div>
         </div>
         <div type="sec" n="3">
            <div type="sub" n="1">Animaduertis enim quam breui altiora aggreditur? Nam cui modo de sedanda siti cura erat. iam doctrine precepta perquirit. Christus autem non soluit: neque enim hoc ei propositum erat. sed simpliciter respondet. </div>
            <div type="sub" n="2">altius tamen mulieris animum erigit. non tamen priusquam se prophetam profiteretur: ut maiorem uerbis suis fidem faceret: ne amplius illa dubitaret. </div>
            <div type="sub" n="3">Pudeat igitur nos et erubescamus. Quinque uirorum mulier et samaritana: tantum in discendo adhibet diligentiam: ut neque diei tempore neque aliis occupationibus a Ihesu doctrina abduceretur. </div>
            <div type="sub" n="4">nos uero non modo nihil ad diuinarum rerum eruditionem inquirimus. sed in omnibus secure et eodem modo afficimur. Propterea omnia negligimus. </div>
            <div type="sub" n="5">Quis nostrum queso repetita domo: aliquod christiano dignum opus: aggreditur? Quis scripturarum sensus perscrutatur? Nemo sane. sed alueolos et talos frequenter inueniemus. libros quamrarissimos. </div>
            <div type="sub" n="6">quos si qui habent: ac si non haberent: clausos ius criniis seruant. uel omne suum studium in membranarum tenuitate: in litterarum characteribus quampulcherrimis: consumunt. </div>
            <div type="sub" n="7">non ut legant: non ut usum inde aliquem consequantur. sed ut diuicias: ut ambitionem: ostentent. in his student. Tanta est inanis gloria. </div>
            <div type="sub" n="8">Nullum ambiciosum audio: qui librum intelligat. sed aureas tantum litteras admiratur. Quid queso hoc lucri? </div>
            <div type="sub" n="9">Non propterea nobis scripture date sunt: ut in libris dumtaxat habeamus. sed cordi insculpamus. Itaque hec librorum possessio: iudaice ambitionis est: quibus in litteris precepta data sunt nobis. </div>
            <div type="sub" n="10">non ita. sed in tabulis cordis carneis. Non autem libros comparari prohibeo. sed admoneo: et maiorem in modum rogo: ut eos comparemus. ita tamen: ut et litteras et sensus frequenter animo repetamus. ut hoc pacto mundus efficiatur. </div>
            <div type="sub" n="11">Nam si in quacunque domo euangelium est: illuc diabolus ingredi non audet. quanto minus animam ei assiduis lectionibus familiarem neque demon neque peccatum attinget? </div>
            <div type="sub" n="12">Sanctifica igitur animam. sanctifica corpus. Hoc continget: si euangelium semper et animo habueris: et lingua. Quod si lingue obscenitas: animam coinquinat: si demones uocat. perspicuum est spiritali lectione eam sanctificari: et gratiam spiritus sancti affatim infundi. </div>
            <div type="sub" n="13">Diuini cantus sunt scriptura. hinc nobis et anime nostre affectibus remedium petamus. Cuius utilitatem si intueremur. ei incredibili attentione uacaremus. Hec ego frequenter dico. </div>
            <div type="sub" n="14">Annon per quam absurdum est: ut fori homines: aurigarum et saltatorum nomina: genera: ciuitates: actiones: mores: necnon equorum uirtutem: et quid singuli possint: memoriter teneant. qui autem huc se conferunt: omnium penitus ignari discedant. immo et librorum suorum numerum ignorant? </div>
            <div type="sub" n="15">Quod si uoluptatis gratia illa prosequeris. longe maiorem in his ostendam. Quid enim iocundius queso: quid mirabilius? Hominem ne cum homine: an cum diabolo hominem spectare certantem? Et corpus cum incorporea potentia congredi: et genus suum uictoriam referens intueri? </div>
            <div type="sub" n="16">Has pugnas. hec certamina contemplemur. Hec inquam que imitari et pulcherrimum et utilissimum est: in quibus coronam accipere licet: non in illis: quorum emulatio ignominiosa est. </div>
            <div type="sub" n="17">Illam cum demonibus pugnam: hanc cum angelis et angelorum domino spectabis. Dic queso si tibi regum et principum consessu spectaculis adesse liceret. nonne tibi honoricum duceres? </div>
            <div type="sub" n="18">Huc: ubi cum angelorum rege diabolum deuinctis post tergum manibus: et conatibus suis nihil preualentem spectare licet: non curris: et incredibili uoluptate hoc spectaculum non prosequeris. Et quonam pacto hoc fiet: inquies? </div>
            <div type="sub" n="19">Si librum in manibus frequenter habueris. Illic enim diaboli fossas: longa curricula: laqueos: captiones: artem: deprehendes. inde et pugnare cum eo et superare didiceris. Demonum sunt. non hominum: secularia spectacula. </div>
            <div type="sub" n="20">Quare uos hortor: ut a sathane festis abstineatis. Nam si in ydolorum templis: nephas est ingredi: longe magis in demonum solemnitatibus. </div>
            <div type="sub" n="21">His ego uos frequenter admonitionibus obtundo: dum aliquid proficiam. Mihi quidem non molestum est inquit. uobis autem securum. Neque grauis uobis sit oro hortatio mea. </div>
            <div type="sub" n="22">Nam si grauiter ferendum esset. mihi potius esset: qui non auditus in hoc uobis sepenumero consessu uerba facio: quam uobis qui tantum aures adhibetis: nunquam proficitis. </div>
            <div type="sub" n="23">Sed absit ut uobis molestus sim. sed hac culpa uacui spectaculo spiritali digni futura gloria perfruamini. Gratia et benignitate domini nostri Ihesu christi. cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="33">
         <div type="title" n="title">Omelia XXXIII (xxxii) </div>
         <div type="sec" n="1">
            <div type="sub" n="1">Dicit ei Ihesus. Mulier crede mihi. quia uenit hora. quando neque in monte hoc: neque in hierosolymis adorabitis patrem. Vos adoratis quod nescitis. nos adoramus quod scimus. quia salus ex iudeis est. </div>
            <div type="sub" n="2">Vbique fide nobis opus est dilectissimi. fide inquam bonorum matre: salutis medicina: sine qua nullam magnarum rerum doctrinam percipere quispiam potest. </div>
            <div type="sub" n="3">sed illis similis: qui sine naui pelagus transnare aggressi: parum prouecti: lassatis manibus pedibusque: fluctibus continuo obruuntur. neque aliter qui suis nituntur rationibus ante cognitam ueritatem. ut Paulus ait: naufragium faciunt. </div>
            <div type="sub" n="4">Quam: quidam repellentes circa fidem naufragauerunt. Quod ne nobis accidat: sacre anchore: qua christus impresentia samaritanam confirmauit: innitamur. </div>
            <div type="sub" n="5">Nam cum illa dixisset. Quomodo uos dicitis quia in hierosolymis est locus in quo oportet adorare? Respondit Ihesus. Mulier crede mihi. quia. uenit hora quando neque in hierosolymis: neque in modo hoc adorabitis patrem. </div>
            <div type="sub" n="6">Maximam huic reuelauit doctrinam: et quam neque Nicodemo neque Nathanael hec sua potiorem quam iudaicam: maiorum autoritatate comentabatur. </div>
            <div type="sub" n="7">Christus nihil ad hoc respondit. tanquam superuacaneum cognitu. quare patres in monte: iudei hierosolymis adorarent. </div>
            <div type="sub" n="8">tollit tamen utriusque loci cultum: et illius mentem excitat: edocetque neque iudeos neque ipsos aliquid de se magnum imposterum posse polliceri. et tunc differentiam adducit. </div>
            <div type="sub" n="9">prestantiores tamen iudeos significat. non loci ratione. sed cognitione. Ac si dicat. Loci gratia nil contendendum est. </div>
            <div type="sub" n="10">sed in cultu iudei preferendi sunt samaritanis. Vos inquit adoratis quod nescits. Nos adoramus quod scimus. </div>
            <div type="sub" n="11">Et quonam pacto nesciebant samaritani quod adorarent? Quoniam in certo et circumscripto loco esse: et quasi diuidi posset: deum arbitrabantur. </div>
            <div type="sub" n="12">ita eum colebant. ita ad persas mittentes: non eius loci deum sibi iratum nunciarunt: nihil de eo amplius hoc pacto quam de ydolo arbitrati. quare et demones et ipsum adorabant: et que misceri non poterant confundebant. </div>
            <div type="sub" n="13">Iudei autem hac uacabant opinione: et totius orbis eum norant deum esse: quamuis non omnes. Propterea inquit. Vos adoratis quod nescitis. Nos adoramus quod scimus. </div>
            <div type="sub" n="14">Neque tibi admirationi sit Ihesum se iudeis adnumerari. Nam secundum mulieris loquitur opinionem tanquam iudeus propheta. Ideo inquit adoramus. </div>
            <div type="sub" n="15">Adorantis officium omnibus constat. Adorare enim creature: adorari non creature. sed domini est. Sed primo quasi iudeus loquitur. Nos hoc in loco iudeos significat. </div>
            <div type="sub" n="16">Iudaicam ergo religionem extollit. tamen uerbis suis fidem comparat: ammouens suspicionem: ne affectu quodam suam preferat gentem. </div>
            <div type="sub" n="17">Nam qui precipuum cultus locum: et quem ipsi plurimi faciebant negligit: tollitque: cum perspicuum est nullius ad gratiam locutum. sed uere et prophetice. </div>
            <div type="sub" n="18">et cum rationes non adduxerit inquiens. Crede mihi mulier: et que sequuntur. addidit. Quia salus a iudeis est. Hoc est uel quod orbi terrarum bona inde prouenerunt. </div>
            <div type="sub" n="19">Nam et dei cognitio: ydolorumque contemptus: et cetera dogmata et noster cultus: quamuis non recte: a iudeis tamen ortum habuit. </div>
            <div type="sub" n="20">Salutem inquam uel hoc: uel suum aduentum appellat: uel utrumque: potius ex iudeis prouenisse testatur. Quod etiam paulus. Ex quibus inquit christus secundum carnem qui super omnia benedictus deus in secula. </div>
            <div type="sub" n="21">Vides enim ut ueteri fauet testamento. idque bonorum demonstrat originem et nulla ex parte legi contrarium? </div>
            <div type="sub" n="22">Si quidem ex iudeis omnia bona ortum habuisse dicit. Sed ueniet hora: et nunc est: </div>
            <div type="sub" n="23">[abest] </div>
         </div>
         <div type="sec" n="2">
            <div type="sub" n="1">quando ueri adoratores adorabunt patrem in spiritu et ueritate. </div>
            <div type="sub" n="2">Hic et samaritanos et iudeos: a ueris excepit adorantibus. et quamuis meliores iudeos. uenturis tamen longe deteriores. quanto figura ueritate inferior est: iudicauit. </div>
            <div type="sub" n="3">Ecclesiam autem significat. quoniam uerus et debitus deo cultus ipsa est. Et enim pater tales querit adoratores. Si ergo tales iampridem querebat. non omnino hunc illis morem constituit. permisit tamen propter hoc: ut eos quoque ad uerum induceret. </div>
            <div type="sub" n="4">Qui igitur sunt ueri adoratores? Qui nullo loco diuinum cultum circumscribunt: qui deum in spiritu colunt: sicut et Paulus. Cui seruio inquit in spiritu: in euangelio filii eius. </div>
            <div type="sub" n="5">Et iterum. Obsecro uos fratres per misericordiam dei: ut exhibeatis corpora uestra hostiam uiuentem: sanctam: deo placentem: rationabile obsequium uestrum. Per spiritum autem incorporeum significat. </div>
            <div type="sub" n="6">Opus est enim incorporei: hunc cultum esse: et per incorporeum quod est in nobis: hoc est per animam: et anime mundiciam offerri. Idcirco ait. Et adoratores eius in spiritu et ueritate adorare oportet. </div>
            <div type="sub" n="7">Nam cum et iudei et samaritani contempta anima: mundicie corporis plurimum studerent. non ablutione inquit et ornatu corporis. sed incorporea nostri parte adorandum. </div>
            <div type="sub" n="8">Quamobrem non pecora non uitulos. sed te totum deo offeras sacrificium. Sic uiuentem hostiam exhibebis. In ueritate enim adorare oportet. </div>
            <div type="sub" n="9">Nam que superiori tempore: figura erant. Circumcisio: holocausta: sacrificia: incensum: non sunt amplius. sed omnia ueritas. </div>
            <div type="sub" n="10">Non enim caro. sed male circumcidende sunt cogitationes. Et nosipsos crucifigere: et irrationales auferre cupiditates oportet. </div>
            <div type="sub" n="11">His mulier uerbis implicita: et eorum se sensum assecutam: non confidens. Scio inquit quia Messias uenit qui dicitur christus. Cum ergo uenerit: Ille adnunciabit nobis omnia. Dicit ei Ihesus. Ego sum qui loquor tecum. </div>
            <div type="sub" n="12">Et unde samaritani christi aduentum expectabant. cum solum Moisen reciperent? Ex ipso Moise: qui in principio filium reuelauit. </div>
            <div type="sub" n="13">Illud enim. Faciamus hominem ad imaginem et similitudinem nostram: ad filium dictum est. Et Abrae in tabernaculo filius loquitur. </div>
            <div type="sub" n="14">Et Iacob de eo prophetisans dixit. Non auferetur sceptrum de Iuda: et dux de femore eius donec ueniat qui mittendus est: et ipse erit expectatio gentium. </div>
            <div type="sub" n="15">Ipse preterea Moises inquit. Prophetam de gente tua: et de fratribus tuis: sicut me suscitabit tibi dominus deus tuus: ipsum audies. Et que de serpente et uirga Moisi. Et de Isaac: et oue. et alia multa licet studiosis colligere: que christi aduentum testantur. </div>
            <div type="sub" n="16">Et quanam gratia inquies: his mulieri rationibus non persuasit christus: ut Nicodemo: cui in medium serpentem attulit. et Nathanael cui prophetauit? </div>
            <div type="sub" n="17">Quoniam hi uiri erant: et in huiusmodi uersati. samaritana rudis et abiecta mulier: expers omnium litterarum erat. ideo nullum cum ea de scripturis uerbum facit. sed aque tantum pollicitatione: et prophetia eam allicit. Ideoque in sui mentionem eam adducit: et se iam qui sit manifestat. </div>
            <div type="sub" n="18">Quod si non rogatus fecisset creditus esset delirare et se iactare. Nunc pedetentim et modeste nactus occasionem: omni se suspicione absoluit. </div>
            <div type="sub" n="19">Et quidem iudeis frequenter rogantibus. Quousque animam nostram tollis? Dic nobis si tu es christus. non palam: ut huic mulieri: se christum esse professus est. Fidelior hec erat illis: qui non discendi sed arguendi gratia rogabant. </div>
            <div type="sub" n="20">Nam si discere uoluissent: uerborum: scripturarumque: et miraculorum: sufficiens eis fuisset doctrina. Samaritana integra et simplici mente petiit: ut ex sequentibus facile potest intelligi. </div>
            <div type="sub" n="21">Audiuit enim: et credidit: et alios ad credendum traxit: et in omni re eius diligentia et fides integra dinoscitur. Et continuo uenerunt discipuli eius. </div>
            <div type="sub" n="22">Et quidem tempestiue. cum iam nihil amplius ad dicendum relinqueretur. O rem mirabilem. Mulier samaritana huiusmodi loquitur. Et continuo inquit euangelista. Venerunt discipuli eius. et mirabantur quod cum muliere loquebatur. Nemo tamen dixit. Quid queris aut quid loqueris cum ea? </div>
         </div>
         <div type="sec" n="3">
            <div type="sub" n="1">Sed quid mirabantur? Facilitatem: et incredibilem christi humilitatem. quod tam clarus et tanti nominis: pauperem et samaritanam mulierem benigne alloqui non dedignaretur. </div>
            <div type="sub" n="2">Nihil tamen rogarunt. Adeo discipulorum mores imbiberant. adeo magistrum et timebant: et reuerebantur plurimum. </div>
            <div type="sub" n="3">[abest] </div>
            <div type="sub" n="4">Atqui: nonnunquam audentiores uisi sunt. et cum Iohannes supra pectus eius recubuit. et cum accesserunt ad eum dicentes. Quis putas maior est in regno celorum? et cum Zebedei filii rogant: ut alter a dextris: alter a sinistris sedeat. </div>
            <div type="sub" n="5">Quid igitur hoc in loco siluerunt? Quoniam illic res sua agebatur: ideo necessario percontati sunt. hec tanta res nihil ad eos. </div>
            <div type="sub" n="6">Accedit: quod Iohannes multopost tempore super Ihesu pectus recubuit sub ipsum finem. cum iam christo esset familiarior: eius dilectione fretus. Hic enim erat inquit quem diligebat Ihesus. </div>
            <div type="sub" n="7">Quid huic beatitudini par dilectissimi? Nolimus tamen ea contenti esse sed totis conemur uiribus: ut et nos beatorum numero adscribamur et imitemur euangelistam: et tante dilectionis causam contemplemur. </div>
            <div type="sub" n="8">quenam ea est? Reliquit patrem: et nauiculam: et rethe: et secutus est Ihesum. Verum hoc et frater fecerat: et Petrus et Andreas: et alii item apostoli. </div>
            <div type="sub" n="9">In quo ergo excelluit: quod tantam sibi Ihesu conciliauerit dilectionem? Nunquid inueniemus? Ipse de hoc nullam facit mentionem. sed quod tantum diligeretur. dilectionis causam (et modeste quidem) subticuit. </div>
            <div type="sub" n="10">Sed quin eximie a christo diligeretur ambigit nemo. non tamen neque loquendo neque rogando: precipuam quandam apud Ihesum autoritatem habuisse apparet. ut sepenumero Petrus. ut Philippus. ut Iudas. ut Thomas. </div>
            <div type="sub" n="11">nisi semel tantum cum obsequi et obtemperare condiscipulo uoluit. Nam cum ipsorum princeps ei innuit. tunc Ihesum quis ipsum esset traditurus rogauit. Immenso nanque hi duo discipuli et mutuo se amore prosequebantur. </div>
            <div type="sub" n="12">In templum simul ascendisse: et simul loquentes ambos legimus. Atqui: ardentius aliquotiens Petrus et mouetur et loquitur: et demum audit: christum dicentem. Petre amas me magis his? </div>
            <div type="sub" n="13">Qui autem preceteris diligebat: proculdubio et preceteris diligebatur. Verum alterum amasse Ihesum alterum a Ihesu amatum satis constat. </div>
            <div type="sub" n="14">Quid igitur hanc precipuam dilectionem conciliauit? Incredibilis arbitror Iohannis mansuetudo et lenitas. Qua remissior sepenumero uidebatur. </div>
            <div type="sub" n="15">que quanta sit uirtus ex Moise manifestum est. quippe que tantum et talem prestiterit. nihil enim humilitati comparandum. Hinc christus beatitudini principium fecit. Tanquam enim quoddam immensi edificii fundamentum: humilitatem primam iecit: </div>
            <div type="sub" n="16">sine qua nemo salutem consequitur. sed siue quis ieiunauerit. siue orauerit: siue suas pauperibus erogauerit facultates. sine humilitate hec et huiusmodi omnia: nil afferunt utilitatis. contra: ipsius condimento gratiora omnia iocundioraque redduntur. </div>
            <div type="sub" n="17">Humiles ergo et mansuetos: nos exhibeamus dilectissimi. ita haud difficile est bene operari. Quid stulte superbis? Non intelligis humane nature imbecillitatem et inanes spes nostras? </div>
            <div type="sub" n="18">Qui te exitus maneat considera. Intuere multitudinem peccatorum. Sed forsan opera te tua efferunt: iis intumescis. hoc pacto omnium mercedem amittis. </div>
            <div type="sub" n="19">Quamobrem non adeo peccatis obnoxium: ut uirtutis sectatorem: moderatione uti decet. Quid tandem? Quoniam ille conscientia retrahitur. hic autem nisi se diligenter contineat: continuo quasi uento quodam tollitur et euanescit. quemadmodum phariseus. </div>
            <div type="sub" n="20">At pauperibus subuenis? non ex tuis. sed domini facultatibus: que conseruis communes sunt. Quo circa humilitate utendum est: et in tui generis calamitatibus: res tuas: et naturam tuam in illis: te considerare oportet. </div>
            <div type="sub" n="21">Fortasse et nos talibus sumus orti progenitoribus. Quod si transiere ad nos diuitie. et aliquando nos deserturas credibile est. Quid autem omnino sunt diuitie? </div>
            <div type="sub" n="22">Vmbra iners: fumus qui cito euanescit: flos feni uel etiam uiliores. Quid in feno magnifacis? Nonne et latronibus: et perditis hominibus: meretricibus: sacrilegis: accendunt diuitie? </div>
            <div type="sub" n="23">Intumescis: quod cum talibus illas communices? Sed honoris cupidus es? Verum nil honoratiorem te reddet quam elemosina. </div>
            <div type="sub" n="24">Diuitiarum honores et potentie: coacti sunt: et inuidiosi. hi uoluntarii: et uero honorantium iudicio proueniunt. quare nunquam remittuntur. </div>
            <div type="sub" n="25">Quod si homines tantum honorem: tantam reuerentiam: misericordiam sibi facientibus tribuunt: et bona eis precantur. Considera queso quam a clementissimo et benignissimo deo remunerationem: quam uicem sint accepturi. </div>
            <div type="sub" n="26">Has igitur queramus pecunias semper duraturas: ut in hac uita magni: in futura gloriosi: eterna bona consequamur. </div>
            <div type="sub" n="27">Gratia et benignitate domini nostri Ihesu Christi: cum quo patri gloria et spiritui sancto in secula seculorum Amen. </div>
         </div>
      </div>
      <div type="hom" n="34">
         <div type="title" n="title">Omelia XXXIV (xxxiii) </div>
         <div type="sec" n="1">
            <div type="sub" n="1">Reliquit ergo hidriam suam mulier: et abiit in ciuitatem: et dixit illis hominibus. Venite et uidete hominem qui dixit mihi omnia quecumque feci. Nunquid ipse est christus? </div>
            <div type="sub" n="2">Multo nobis feruore opus est: multo studio: quibus excitemur. alioquin impossibile est ut promissa nobis bona consequamur. quod significans christus: nunc quidam ait. </div>
            <div type="sub" n="3">Qui non accipit crucem suam et sequitur me non est me dignus. nunc uero. Ignem ueni mittere in terram. et quid uolo nisi accendatur? </div>
            <div type="sub" n="4">Quibus uerbis flagrantem et incensum discipulum: et in omne periculum promptissimum nobis proponit. </div>
            <div type="sub" n="5">Qualis hec fuit mulier. Adeo enim audito Ihesu incensa est: ut relicta hidria et aqua: cuius gratia eo concesserat in ciuitatem properaret: et ad christum universum populum traheret. Venite inquit et uidete hominem qui dixit mihi omnia quecunque feci. </div>
            <div type="sub" n="6">Considera mulieris studium. Considera sapientiam. Venerat hauriende aque gratia: et cum uerum fontem inuenisset: contempsit alterum. ut nos exemplo licet paruo admoneret: spiritalium gratia: secularia omnia esse nobis contemnenda. neque eorum nisi ad necessitatem ullam rationem habendam. </div>
            <div type="sub" n="7">Quod et apostoli fecerunt: et hec in presentia mulier. Siquidem illi a Ihesu uocati retia reliquerunt. hec sponte sua: reliquit hidriam. et superna proueniente gratia: apostolico munere fungitur. </div>
            <div type="sub" n="8">neque unum aut alterum ut Andreas et Philippus: sed uniuersam aduocat ciuitatem a populum ad christum adducit. </div>
            <div type="sub" n="9">Et contemplare mulieris prudentiam. Non dixit uenite uidete christum. sed ea qua ipsa allecta est humilitate: allicit populares suos. </div>
            <div type="sub" n="10">Venite inquit et uidete hominem: qui dixit mihi omnia quecumque feci. Atqui aliter dicere potuisset. Venite uidete prophetam. </div>
            <div type="sub" n="11">Sed cum anima diuino igne exardescit: nihil amplius terrenum curat. non gloriam. non decus. sed eius flamme feruore tantum mouetur. Nunquid ipse est christus? </div>
            <div type="sub" n="12">Animaduerte iterum immensam mulieris sapientiam. Neque affirmat christum esse: neque reticet. Noluit huius se opinionis autorem. sed suo ipsorum auditu inductis: hoc ipsis persuaderi: quod longe futurum erat probabilius. </div>
            <div type="sub" n="13">sed non omnem uitam suam a christo acceperat. ex iis tamen que dixerat et cetera credidit. Neque dixit. Venite et credite. sed uidete: quod et leuius erat et persuasibilius. </div>
            <div type="sub" n="14">Animaduertis mulieris sapientiam? proculdubio intelligebat modo illum fontem gustarent: eadem de eo que et ipsa sensuros. </div>
            <div type="sub" n="15">Quod siquis crassiori esset ingenio ut cognoscere eum non posset: uitam suam a christo patefactam in medium adducit: ut uel hinc omnes alliciat. </div>
            <div type="sub" n="16">Interea rogabant eum discipuli eius dicentes. Rabbi manduca. hoc non improbitate quadam. sed amore et studio in magistrum dicebant: cum itinere et estu fatigatum uiderent. quibus christus. </div>
            <div type="sub" n="17">Ego inquit cibum habeo manducare quem uos nescitis. Dicebant ergo discipuli ad inuicem. Nunquid aliquis attulit ei manducare? </div>
            <div type="sub" n="18">Quid mirum si mulier aque appellatione: aquam esse opinabatur: quando et discipuli eodem in errore deprehenduntur neque adhuc spiritalia intelligunt sed ambigunt? Solitum tamen magistro honorem tribuunt et mutuis inuicem sermonibus eum percontari non audent: </div>
            <div type="sub" n="19">quod et alias fecerunt: cum etiam cuperent interrogare. Quid christus? Meus cibus est ut faciam uoluntatem eius: qui misit me: et perficiam opus eius. </div>
            <div type="sub" n="20">Hominum salutem hoc in loco cibum appellat: ut quanta salutis nostre cura et desiderio teneatur: ostendat. Sicut enim nos cibum: ita christus humani generis salutem: desiderat. </div>
            <div type="sub" n="21">Accipe autem quo pacto non omnia semper palam ante oculos ponit. sed primum obscuritate quadam inuoluit auditorem: ut inter dubitandum inquirendo laborans certius ueritatem inueniat: et magis excitetur auditor. </div>
            <div type="sub" n="22">Quamobrem non primum dixit. Meus cibus est ut faciam uoluntatem patris mei: quod et si non manifestum erat. tamen intellectu facilius: quam ego cibum habeo manducare quem uos nescitis: </div>
            <div type="sub" n="23">Primum igitur ut dixi obscuriori sermone attentiores reddit: et ut melius que dicturus erat intelligerent: assuefacit. Que uero sit uoluntas patris iam interpretatur. </div>
            <div type="sub" n="24">Nonne uos inquit dicitis quod adhuc quatuor menses sunt et messis uenit? Ecce dico uobis. leuate oculos uestros et uidete regiones: quia albe sunt iam ad messem. </div>
         </div>
         <div type="sec" n="2">
            <div type="sub" n="1">Ecce iterum familiaribus nominibus ad maiorem eos erigit contemplationem. Nam cibi appellatione nihil aliud quam futuram hominum salutem demonstrat. </div>
            <div type="sub" n="2">regionis autem et messis animarum multitudinem: que in ipsius predicationem erant crediture. oculos autem et mentis et corporis significat. </div>
            <div type="sub" n="3">Iam enim uenientium samaritanorum turbam uidebant: quorum feruorem et promptissimam uoluntatem: albas regiones appellat. Sicut enim spice flauescentes messem indicant. et iam manus postulant: ita illi properabant ad salutem. </div>
            <div type="sub" n="4">et quid non apertius dixit prompto eos animo uenire: ut et docerentur et crederent: et a prophetis persuasi fructum redderent. sed regionem tantum et messem appellauit? Quid sibi hee uolunt translationes: </div>
            <div type="sub" n="5">quibus non hic tantum sed per totum utitur euangelium: itidem et prophete plurimum iis uti assolent? Quanam hoc gratia? Neque enim temere spiritus sanctus ita instituit: </div>
            <div type="sub" n="6">duabus rationibus. primum ut significantius loqueretur: et magis ante oculos poneret. mens enim familiarium rerum imagine concepta: magis suscitatur: et tanquam in pictura rem ipsam magis amplectitur. </div>
            <div type="sub" n="7">Deinde ut iocundior esset narratio: et diutius animo immoraretur. Non enim tam facile sententia capitur: neque ita trahit auditorum multitudinem: ut rerum narratio: et per ea maxime quorum periculum fecimus descriptio. </div>
            <div type="sub" n="8">Similitudo quoque multam pre se fert sapientiam. Et qui metit mercedem accipit et congregat fructum in uitam eternam. </div>
            <div type="sub" n="9">Huius terrene messis fructus ad eternam non peruenit uitam. sed in hac fluxa et caduca consumitur. Ille autem perpetuo nos comitatur. </div>
            <div type="sub" n="10">Animaduertis enim uerba quidem sensibilia: sensus uero spiritales: et quopacto terrena a celestibus separat? </div>
            <div type="sub" n="11">Quod enim de aqua more suo dixit. quod qui biberit ex hac aqua non sitiet. hoc et nunc dicit. quod congregat fructum in uitam eternam. Vt et qui seminat simul gaudeat et qui metit. </div>
            <div type="sub" n="12">Quis sator? Quis messor est? Prophete satores. non messuerunt tamen. sed apostoli. Atqui: non propterea uoluptate et fructu laborum priuantur. sed uobiscum gaudent: quamuis uobiscum una non messuerunt. Neque enim messis serendi habet difficultatem: </div>
            <div type="sub" n="13">et in messe minus laboris est: et plus uoluptatis. Ad hoc uos seruaui: non ad serendum ubi plurimum laboratur. In metendo et prouentus uber: et labor remissior. </div>
            <div type="sub" n="14">Hinc prophetarum uoluntatem fuisse demonstrat: ut humanum genus ad christum allicerent: hoc et legem conatam. propterea seminasse: ut hunc parerent fructum: </div>
            <div type="sub" n="15">et se eos misisse: et magnam inter uetus et nouum testamentum cognationem. Que omnia hac similitudine ostendit. </div>
            <div type="sub" n="16">Meminit autem prouerbii quod in ore multorum est. In hoc enim est uerbum uetus. quia alius est qui seminat. et alius est qui metit. </div>
            <div type="sub" n="17">Hoc frequens dictum erat quando alius labores: alius fructum reportaret. quod prouerbium hic maxime uerum deprehendi dicit. Laborarunt enim prophete. uos fructus inde capitis. Neque dicit mercedem. Neque enim multus illorum labor. sed fructus fuit. </div>
            <div type="sub" n="18">Hoc et Daniel fecit. Etenim ipse prouerbii meminit dicentis. Exiit ab iniquis peccatum. Et Dauid etiam in fletu suo: eius mentionem facit. Propterea hoc preoccupans Ihesus inquit. Vt et qui seminat simul gaudeat et qui metit. </div>
            <div type="sub" n="19">Cum dicendum esset. alius seminauit alius metit. et ne quis ut diximus prophetas mercede fraudatos putaret. nouum quiddam et preter opinionem et sensibus abhorrens. sed in spiritualibus egregium narrat. </div>
            <div type="sub" n="20">Siquidem in his terrenis si alium seminare contingit alium metere. non simul gaudent. sed alteri dolent: utpote qui pro aliis laborem susceperint. soli autem messores gaudent. </div>
            <div type="sub" n="21">hic autem qui non metunt que seminarunt: eadem qua metentes afficiuntur leticia. Vnde perspicuum est eos mercedis esse participes. Ego misi uos metere quod uos non laborastis. Alii laborarunt: et uos in labores eorum intrastis. </div>
            <div type="sub" n="22">His eos uerbis magis hortatur. Cum enim laboriosum uideretur orbem terrarum peragrare et predicationibus insistere: eius facilitatem ostendit. </div>
            <div type="sub" n="23">laboriosior erat satio: et maiori egebat solicitudine semina spargere: et ad dei cognitionem animam erudire. hoc autem dixit ne ad predicandum dimissi: </div>
            <div type="sub" n="24">tanquam maximum onus subeuntes perturbarentur. magis enim prophete laborarunt. quod ratione confirmat: quoniam facilius ipsi opus susceperint. </div>
            <div type="sub" n="25">Siquidem ut in messe facile fructus colligitur: et breui impletur area: neque tempora expectantur: non hiemps: non uer: non pluuie. ita nunc opera ipsa clamant. </div>
            <div type="sub" n="26">Dum hec diceret exierunt samaritani: et mox coactus est fructus. Propterea inquit. leuate oculos uestros: et uidete regiones quia albe sunt. </div>
            <div type="sub" n="27">Verba res ipsa confirmauit. Ex ciuitate enim illa multi crediderunt in eum samaritanorum: propter uerbum mulieris testimonium perhibentis. Quia dixit mihi omnia quecumque feci. </div>
            <div type="sub" n="28">Videbant enim non ad gratiam locutam neque qui peccata sua narrarit admiratam: neque ut alterius sibi amorem conciliaret: suam manifestam uitam faceret. </div>
         </div>
         <div type="sec" n="3">
            <div type="sub" n="1">Hanc et nos mulierem imitemur: et in peccatis que conmisimus confitendis neminem uereamur. deum dumtaxat ut decet formidemus: qui et nunc opera nostra uidet: et tunc quos in presentia non penitet damnabit. </div>
            <div type="sub" n="2">At nos contra: futurum iudicem minime timemus. sed qui nihil nobis possunt officere: eos et horrescimus: et pudore tremimus. Idcirco in quo timemus: in eo penas dabimus. </div>
            <div type="sub" n="3">Nam qui in hac uita solo hominum pudore afficiuntur: deum uniuersa spectantem minime curant. quin in omnia scelera prolabuntur: quos nihil pudet: qui non mutantur: ii in die illa non uno presente uel altero. sed uniuerso mundo teste manifestabuntur. </div>
            <div type="sub" n="4">Nam quod bonorum operum et malorum magnum illic spectaculum pateat: ouium et hedorum similitudo edocet. et beatissimus Paulus his uerbis testatur. </div>
            <div type="sub" n="5">Omnes enim nos manifestari oportet ante tribunal christi: ut referat unusquisque propria corporis prout gesserit: siue bonum siue malum. </div>
            <div type="sub" n="6">Commisisti aliquod scelus: aut animo agitasti. homines celas: non deum: et nihil curas. oculos hominum formidas. </div>
            <div type="sub" n="7">Intellige igitur in illo die te ne homines quidem quicquam celaturum. omnia nanque oculis nostris representabuntur. Vnusquisque singulorum scelera punienda iudicabit. quod ex diuite uideri licet: </div>
            <div type="sub" n="8">qui cum Lazarum pauperem: et iam sepenumero a se contemptum: et maledictis affectum: intueretur: ut intincto in aquam digito: linguam suam refrigeret: obsecrat. </div>
            <div type="sub" n="9">Vos autem hortor dilectissimi: ut et si nemo opera uestra uideat: ut singuli suam conscientiam ingrediantur: et iudicem sibi rationem constituant: errata sua in medium adducant: </div>
            <div type="sub" n="10">nisi uelint in die illa horrenda uniuerso orbi ea manifeste patere. Sanentur iam uulnera. sumatur penitentie medicina. Potest etiam qui innumeris sit confectus uulneribus sanus euadere. </div>
            <div type="sub" n="11">si demittitis inquit dimittetur uobis. Et sicut in baptismate abluta peccata non amplius apparent. ita et dimittendo abluuntur: si penitere uoluerimus. </div>
            <div type="sub" n="12">Ea demum est penitentia ne amplius peccemus. Nam qui ad peccata reuertitur: similis est cani ad uomitum redeunti. </div>
            <div type="sub" n="13">Oportet igitur et operibus et animo omni scelere uacuum esse: et uulneribus contrariam afferre medicinam. Verbi gratia. rapuisti et ditatus es? pone modum rapine: et eius uulneri elemosina medearis. </div>
            <div type="sub" n="14">Scortatus es? huic ulceri castitatis imponatur medicina. Fratrem calumniatus es et offendisti? Cessa a maledictis et caritatem amplectere. </div>
            <div type="sub" n="15">et ita per singula faciamus: que perperam commisimus. Neque simpliciter iis abstineamus. Instat iam instat inquam tempus exigende rationis. Ideo Paulus ait. Dominus prope est nihil soliciti sitis. </div>
            <div type="sub" n="16">Qui in anxietatibus: laboribus: miseriis </div>
            <div type="sub" n="17">qui in rapinis uiuunt: qui in deliciis graues daturi penas. non hoc sed illud merito audiant. Dominus prope est. nihil soliciti sitis. </div>
            <div type="sub" n="18">Non enim longe a fine absumus. sed ad finem iam mundus properat: hoc bella: hoc afflictiones: hoc terremotus: hoc extincta caritas significat. </div>
            <div type="sub" n="19">Quemadmodum enim corpus iam aduentante morte innumeris malis afficitur: et domus prope casum in rimas fatiscit. ita orbis terrarum ad finem properans: tantis undique malis conteritur. </div>
            <div type="sub" n="20">Nam si Pauli temporibus dominus prope erat: nunc profecto propius. Si ante trecentos annos finem temporum Paulus esse dixit. quid nunc dicendum? </div>
            <div type="sub" n="21">Sed idcirco quidam non credunt: cum maxime sit credendum. Quo argumento homo finem appropinquare et breui que predicta sunt euentura diffidis? </div>
            <div type="sub" n="22">Siquidem ut anni finem: non ultimum dumtaxat diem sed mensem triginta dierum spacium dicimus. sic tot annorum etiam: si quadringentos annos finem duxerimus: non errabimus. </div>
            <div type="sub" n="23">Quocirca tot iam temporibus finem prenunciauit. Cohibeamus igitur dilectissimi affectus nostros. Exerceamur in dei timore. </div>
            <div type="sub" n="24">Et enim nobis licentia perditis: nihil tale expectantibus ex improuiso dei aduentus aderit. Quod his uerbis christus significat. Sicut factum est in diebus Noe et in diebus Loth sic erit. </div>
            <div type="sub" n="25">Et Paulus. Cum dixerint pax et securitas tunc repentinus eis superueniet interitus. sicut dolor in utero habentis. Sed quid per hanc ultimam particulam intelligitur? </div>
            <div type="sub" n="26">Sepe grauide mulieres inter ludendum: et edendum: dum balneis: dum spectaculis oblectantur: repentinis torquentur doloribus. </div>
            <div type="sub" n="27">hac et nos in hac uita conditione uersamur. Simus ergo semper parati. Non semper hec audiemus: non semper habebimus benefaciendi potestatem. In inferno inquit quis confitebitur tibi. </div>
            <div type="sub" n="28">Dum hanc uitam agimus nos peniteat: ut deum nobis propicium reddamus: et ueniam consequamur peccatorum. gratia et benignitate domini nostri Ihesu christi per quem et cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="35">
         <div type="title" n="title">Omelia XXXV (xxxiv) </div>
         <div type="sec" n="1">
            <div type="sub" n="1">Cum uenissent ergo ad illum samaritani: rogauerunt eum: ut ibi maneret. et mansit ibi duos dies: et multoplures crediderunt propter sermonem eius. </div>
            <div type="sub" n="2">et mulieri dicebant. Quia iam non propter tuam loquelam credidimus. ipsi enim audiuimus et scimus: quia hic est uere saluator mundi. Post duos autem dies exiit inde: et abiit in galileam. </div>
            <div type="sub" n="3">Nihil inuidia nocentius: nihil inani gloria grauius. ipsa innumera bona corrumpere consueuit. Nam cum iudei maiorem quam samaritani dei cognitionem haberent: et in prophetarum essent lectionibus educati. hic longe inferiores apparuerunt. </div>
            <div type="sub" n="4">Samaritani mulieris testimonio: fide adhibita: nullo signo confirmati: christo obuiam fiunt. rogant apud ipsos moretur. </div>
            <div type="sub" n="5">Iudei tot miraculis admoniti: non modo non retinent. sed expellere contendunt. Atqui eorum gratia in mundum uenit: ipsi expulerunt. hi ut maneat rogant. </div>
            <div type="sub" n="6">Num ergo non accedendum fuit? Num tantopere rogantes et indigentes erant contempnendi: et apud insidiantes et expellentes moram trahere: amicis et uolentibus se non exhibere decuit? </div>
            <div type="sub" n="7">indignum sane et a christi benignitate alienum. Eorum itaque obtemperauit uoluntati: et mansit apud eos duos dies. ipsi autem semper eum apud se habere uoluissent. ut significat euangelista quod rogauerunt eum ut ibi maneret. </div>
            <div type="sub" n="8">quod ipse noluit. sed mansit duos dies: quibus multo plures crediderunt in eum. </div>
            <div type="sub" n="9">Non tamen credibile erat: cum nullum signum uiderint credituros maxime cum iudeos odio haberent. </div>
            <div type="sub" n="10">Veruntamen cum uerba eius et ueritatem reputarent: nil curarunt amplius. sed altius quam que impediebant contemplati sunt: et christum admirari et uenerari maiorem in modum contendebant. </div>
            <div type="sub" n="11">Dicebant enim mulieri. Quia iam non propter tuam loquelam credimus. ipsi enim audiuimus et scimus. quia hic est uere saluator mundi christus. </div>
            <div type="sub" n="12">Discipuli magistrum superarunt. Hi iudeos haud iniuria: et credendo et accipiendo accusare possent. </div>
            <div type="sub" n="13">Siquidem illi frequenter christum lapidibus persecuti sunt: quorum ipse gratia omnia fecerat. hi neque ad se uenientem: secum manere hortabantur. Illi uisis signis et miraculis pertinaciter obduruerunt. </div>
            <div type="sub" n="14">hi sine signo aliquo plurimam in eum fidem pre se tulerunt. Hi de fide contendunt. illi signa efflagitare non desinunt. </div>
            <div type="sub" n="15">Ita semper fideli anima opus est: quam ueritas (modo accipiatur) facile illustrat. Si minus. non ueri imbecillitas. sed nolentis perfidia culpanda est. </div>
            <div type="sub" n="16">Nam et sol puros oculos nactus facile illuminat. sin minus: oculorum culpa: non solis est. Audi igitur quid hi loquantur. scimus inquit: quia hic est uere saluator mundi. </div>
            <div type="sub" n="17">Quambreui Ihesum orbem terrarum conuersurum nouerunt: quod ad communem omnium salutem uenerit. quod non solis iudeis eius prouidentia prescriberetur. sed ubique terrarum: uerbum suum esset disseminaturus. </div>
            <div type="sub" n="18">non ita iudei: sed querentes propriam iusticiam confirmare iusticie dei non paruerunt. Hi autem omnes in culpa esse confitentur. illud apostolicum sentientes. quod omnes peccauerunt et egent gloria dei: iustificati gratis per gratiam ipsius. </div>
            <div type="sub" n="19">Cum enim dicerent saluatorem esse mundi: intellexerunt perditi: nec simpliciter. sed in rebus maximis saluatorem. </div>
            <div type="sub" n="20">Venerunt enim multi ut saluos facerent: et prophete: et angeli. sed hic uere saluatorem inquiunt qui ueram salutem elargitur non breui. sed perpetuo duraturam: hoc sincere fidei argumentum. </div>
            <div type="sub" n="21">Vtrinque enim admirabiles extiterunt. et quod crediderunt: et quod sine signis et miraculis. quos et christus beatos dicit. Beati qui non uiderunt et crediderunt: et quod sincere crediderint inde constat. </div>
            <div type="sub" n="22">quod cum mulier dubie loqueretur. Nunquid hic est christus? nullam pre se tulerunt dubitationem. sed scire eum esse: proculdubio asseuerauerunt. </div>
            <div type="sub" n="23">Neque unum quemdam ex medio uulgo christum. sed uere saluatorem confessi sunt. Atqui. quem saluum fecisse uiderant? </div>
            <div type="sub" n="24">uerba audierant tantum. et tam certe locuti sunt. Quid si miracula uidissent? Nonne plura et maiora dixissent? Quanam autem gratia: que et quanta locutus sit non narrant euangeliste? </div>
            <div type="sub" n="25">Vt multa et magna eos omittere intelligas. Ab euentu autem omnia demonstrant: persuasit namque populo et uniuerse ciuitati. </div>
            <div type="sub" n="26">ubi autem non persuasum est: que dixerit exponere coguntur. ne auditorum ignauiam: in oratorem quispiam duceret referendam. </div>
            <div type="sub" n="27">Post duos autem dies: exiit inde: et abiit in galileam. Ipse enim christus testimonium perhibuit. quia propheta in sua patria honorem non habet. Quare addidit: quod in capharnaum. sed in galileam et in cana abiit. </div>
            <div type="sub" n="28">Ne perconteris quare non apud suos potius quam apud samaritanos manserit. causam hic affert. quoniam sui: ipsi non audirent. Non ergo eo se contulit: ne grauius iudicarentur. </div>
         </div>
         <div type="sec" n="2">
            <div type="sub" n="1">Puto enim hoc in loco patriam capharnaum significare. Nam quod in capharnaum nullum honorem assecutus sit: audi ipsum dicentem. Et tu capharnaum: nunquid usque in celum exaltaberis: usque in infernum descendes. </div>
            <div type="sub" n="2">Patriam autem appellat in qua carnem acceperat et in qua diutius uersatus est. Quid inquiet quispiam? Nonne uidemus multos in popularibus sui: magni nominis et autoritatis? </div>
            <div type="sub" n="3">Videmus inquam. Raro tamen neque per ea que raro contingunt sententia ferenda est. et qui domi sue honorantur longe. magis aliene. Consuetudo enim contemptum facere consueuit. </div>
            <div type="sub" n="4">Cum ergo uenisset in galileam: exceperunt eum galilei. cum omnia uidissent que fecerat in hierosolymis in die festo: et ipsi non uenerant ad diem festum. </div>
            <div type="sub" n="5">Ecce qui reprehensi sunt: ii maxime christum accipere inueniuntur. Nam apud hunc euangelistam dicitur. A nazareth potest aliquid boni esse? </div>
            <div type="sub" n="6">Et alibi. Scrutare et uide quia propheta a galilea non surgit. Quod in contumeliam dicebant. Communis enim opinio erat christum nazarenum esse. ei tamen tanquam samaritano exprobrabant. </div>
            <div type="sub" n="7">Samaritanus es inquiunt: et demonium habes. Veruntamen et samaritani et galilei credunt in ignominiam iudeorum. </div>
            <div type="sub" n="8">sed samaritani uehementiorem pre se tulerunt fidem: cum mulieris tantum testimonio in Ihesum crederent. galilei non nisi miraculis confirmati. </div>
            <div type="sub" n="9">Venit ergo iterum in cana galilee: ubi fecit aquam uinum. Miraculum in memoriam reducit ad maiorem samaritanorum laudem. signorum nanque gratia que hierosolymis: que apud ipsos fecerat: eum acceperant. </div>
            <div type="sub" n="10">samaritani doctrina tantum. quod autem in cana galilee uenerit: dicit. quanam gratia subticet. in galileam propter iudeorum inuidiam concessit. In cana uero quamobrem? </div>
            <div type="sub" n="11">Primum uocatus ad nuptias. nunc arbitror ut presentia sua superioris miraculi fidem confirmaret: et spontaneo accessu magis alliceret. cum relicta patria: eos potiores ducere uideretur. </div>
            <div type="sub" n="12">Et erat quidam regulus cuius filius infirmabatur capharnaum. hic cum audisset: quia Ihesus adueniret a iudea in galileam. Abiit ad eum et rogabat eum: ut descenderet et sanaret filium eius. </div>
            <div type="sub" n="13">Siue quod regio esset genere: siue quod alia principatus dignitate fungeretur. regulus appellabatur. nonnulli eundem hunc esse opinantur: et qui est apud Matheum. sed alter profecto uidetur non modo dignitatis nomine uerum et fide. </div>
            <div type="sub" n="14">Ille quidem uolentem Ihesum ad ipsum ire: se indignum censet. hic domum trahit. Ille. Non sum inquit dignus ut intres sub tectum meum. hic ut descendat priusquam moriatur filius enixe orat. </div>
            <div type="sub" n="15">Tunc cum de monte descendisset Ihesus: intrauit capharnaum. sed in cana galilee ingresso accessit regulus. illius preterea filius paralisi laborabat. huius febribus. </div>
            <div type="sub" n="16">et rogabat eum: ut descenderet: et sanaret filium eius. incipiebat enim mori. Quid ad hunc christus? Nisi signa inquit et prodigia uideritis: non credetis. </div>
            <div type="sub" n="17">Atqui: et quod uenerat: et quod rogabat: eius fidei est argumentum. Preterea hoc testatur euangelista. Nam cum diceret Ihesus. Vade filius tuus uiuit. Credidit homo sermoni: et ibat. </div>
            <div type="sub" n="18">Quid ergo ita christus respondit? Vel quia samaritanos qui sine miraculis crediderunt admiratur: uel ciuitatem capharnaum unde ille gentilis erat reprehendit. </div>
            <div type="sub" n="19">Siquidem cum alius apud Lucam diceret. Credo domine: adiuua incredulitatem meam. iterum his uerbis usus est. Itaque licet hic crediderit. non tamen firmiter neque integre: quod sciscitando seruos demonstrauit: qua hora reliquerit filium febris. </div>
            <div type="sub" n="20">Voluit enim cognoscere an sponte sua: an christi precepto discesserit. Cum uero audiuit. quia heri hora septima: credidit et ipse: et domus eius tota. </div>
            <div type="sub" n="21">Vides tum demum in fide confirmatum: cum seruorum de ualitudine filii: testimonium accepit? Quamobrem hominis animum intuitus arguit: ut magis in fide confirmaret. </div>
            <div type="sub" n="22">Neque enim ante signum admodum credebat. Quod si uenit et rogauit: minime mirum est. </div>
            <div type="sub" n="23">Ob incredibilem enim in filios amorem non modo quibus confidunt medicis. sed et quoslibet compellare parentes solent. ne quid in aduersa filiorum ualitudine omittant. </div>
            <div type="sub" n="24">Nam quod non multum spei in christo haberet constat. Quoniam ueniente Ihesu in galileam accessit. Quod si uere christi potestatem credidisset: non utique in tanto filii periculo: iudeam petere neglexisset. </div>
            <div type="sub" n="25">Quod si timuerat. neque hoc quidem satis erat cause. Considera igitur ipsius uerba: quantam uiri infirmitatem indicant. </div>
            <div type="sub" n="26">Debuerant enim (si non prius) at saltem post reprehensam ipsius animi sententiam: magnam quandam de Ihesu opinionem concipere. Audi quantum adhuc humi trahatur? </div>
            <div type="sub" n="27">Descende inquam priusquam moriatur filius meus. ac si mortuum suscitare non potuisset: et nesciret: ut se puer haberet. </div>
            <div type="sub" n="28">Idcirco eum reprehendit: et animum arguit. ostendens signa maxime anime gratia fieri. </div>
            <div type="sub" n="29">Neque minus hoc in loco patrem animi morbo laborantem quam filium curat. suadetque non signa nobis sed doctrinam ipsius attendendam. Signa enim infidelibus et rudioribus exhibenda. </div>
         </div>
         <div type="sec" n="3">
            <div type="sub" n="1">Regulus autem filii dolore affectus: non multum tunc Ihesu uerbis attendit. sed in solius filii cura uersabatur. postmodum ea reputaturus: et inde multum utilitatis consecuturus. </div>
            <div type="sub" n="2">Quod autem Centurioni se iturum ultro pollicitus est. regulo autem ne rogatus quidem. Quoniam in illo fides perficiebatur ideo se iturum dixit: ut uiri fidem cognosceremus. At regulus adhuc imperfectus erat. </div>
            <div type="sub" n="3">Propterea omni studio christum impellebat: ut descenderet: neque adhuc norat absentem quoque curandi habere potestatem. Quid ergo posset: ostendit. ut quod per se Centurio sentiebat. hic non accedente Ihesu erudiretur. </div>
            <div type="sub" n="4">Cum itaque dixit. Nisi signa et prodigia uideritis: non credetis. debitam de se eos fidem non habere. sed adhuc tanquam prophetam opinari: significauit. </div>
            <div type="sub" n="5">Quocirca rem indicat: et sine miraculis credendum admonet. Quod et Philippum admonuit. Non credis quia ego in patre et pater in me est? Et. Si mihi non uultis credere: operibus credite: </div>
            <div type="sub" n="6">Iam autem eo descendente: serui occurrerunt ei: et nunciauerunt dicentes. quia filius eius uiueret. Interrogabat ergo horam ab eis: in qua melius habuerit. Et dixerunt ei. quia heri hora septima reliquit eum febris. </div>
            <div type="sub" n="7">Cognouit ergo pater. quia hora illa erat: in qua dixit ei Ihesus. Vade filius tuus uiuit. Et credidit ipse: et domus eius tota. Vides quo pacto miraculum manifestetur? </div>
            <div type="sub" n="8">Non enim per successionem: et diuturnitatem conualitudinis: ut assolet: liberatus est. sed repente: ne naturalis ualitudo. sed christi operatio uideretur. Nam qui in ipsum mortis articulum uenerat (patris testimonio dicentis. </div>
            <div type="sub" n="9">Descende priusquam moriatur filius meus) euestigio in prosperam restitutus est ualitudinem. Serui autem fortassis non ut nunciaturi tantum. sed ut superfluum christi aduentum: obuiam ierant. </div>
            <div type="sub" n="10">Sciebant enim iam aduentare. Quare in itinere eum conuenerunt. Regulus ergo iam timore deposito fidei incumbit: ut ostenderet profectionis et sue gratia id contigisse et iam se non frustra profectum delectatur. hac gratia summam in percontando adhibet diligentiam: et credidit ipse et domus eius tota. </div>
            <div type="sub" n="11">iam nihil amplius erat dubitandum. qui enim neque affuerant neque audierant christum neque temporis norant ii a domino suo temporis cognoscentes: christi potestatem quamcertissimam habuerunt. ideo crediderunt. </div>
            <div type="sub" n="12">Quid ergo hinc hodie reportabimus non expectanda miracula neque diuine uirtutis pignora efflagitanda? Video enim et nunc multos qui cum in filii uel uxoris morbo exaudiuntur. tunc maiorem deo exhibere reuerentiam. </div>
            <div type="sub" n="13">Decens autem est etiam non exauditos tolerare. et nihilominus: gratias habere: eumque laudibus prosequi: hoc fidelium seruorum est. hoc constantie. hoc pietatis: quali in dominum affecti esse debemus: ut non solum cum clementer nobiscum agit. uerum etiam cum indignatur cum flagellat ad eum procurramus. </div>
            <div type="sub" n="14">Hoc enim diuina operatur prouidentia. Siquidem quem diligit: castigat: flagellat: quemcumque filium suscipit. </div>
            <div type="sub" n="15">Qui autem cum uotum assequitur deum colit: non multa pre se fert dilectionis argumenta. neque sincere christum amat. Et quid ego ualitudinem dicam? quid pecuniarum copiam? quid paupertatem? quid morbum? </div>
            <div type="sub" n="16">et si geennam: si quid grauius audieris. non tamen diuine nobis sunt laudes remittende. sed omnia: et facienda et ferenda eius dilectionis gratia. Hoc inquam fidelium seruorum est. hoc constantis animi: </div>
            <div type="sub" n="17">et qui ita affectus est: et presentia facile perferet. et futuris bonis fruetur et plurimum deo fidere poterit. gratia et benignitate et cetera. </div>
         </div>
      </div>
      <div type="hom" n="36">
         <div type="title" n="title">Omelia XXXVI (xxxv) </div>
         <div type="sec" n="1">
            <div type="sub" n="1">Hoc iterum secundum signum fecit Ihesus cum uenisset a iudea in galileam. Post hec erat dies festus iudeorum: et ascendit Ihesus hierosolimam. </div>
            <div type="sub" n="2">Quemadmodum in auri metallis ne minimam quidem uenam quispiam qui rem intelligat omittere patitur: utpote que ad augendas diuitias plurimum faciat. </div>
            <div type="sub" n="3">ita in diuinis scripturis: ne unum iota: aut unus apex. sed ne dimidium quidem: pretermittendum est. sed omnia diligentius inuestiganda. </div>
            <div type="sub" n="4">Nam a spiritu sancto omnia proueniunt. neque in his quicquam superfluum. nihil non necessarium. </div>
            <div type="sub" n="5">Considera queso quid in hoc loco dicat euangelista. Hoc iterum secundum signum fecit Ihesus: cum uenisset a iudea in galileam. Secundum non temere addidit. </div>
            <div type="sub" n="6">sed adhuc samaritanos admiratur: cum post alterum signum galilei: nondum ad eorum qui nihil uiderant perfectionem: peruenissent. </div>
            <div type="sub" n="7">Post hec erat dies festus iudeorum. Quinam? ut mihi uidetur penthecostes. Et ascendit Ihesus hierosolimam. Frequenter in solemnitatibus ciuitatem petit tum ut uideatur ipse quoque cum reliquis festos dies celebrare: tum ut simplicem ad se multitudinem alliciat. </div>
            <div type="sub" n="8">Maxime enim huiusmodi diebus melius disposita esse consueuerat. est autem hierosolymis probatica piscina: que cognominatur ebraice bethsaida: quinque porticus habens: </div>
            <div type="sub" n="9">in his iacebat multitudo languentium: cecorum: claudorum: aridorum: expectantium aque motum. Quis hic curationis modus? quid nobis per hoc misterium significatur? </div>
            <div type="sub" n="10">Non temere nec ab re hec. sed futura nobis tanquam imagine et figura quadam describuntur: ne res nimium incredibilis et inexpectata: accedente fidei uirtute: multitudinis animos offenderet. </div>
            <div type="sub" n="11">quenam igitur hec descriptio? Futurum erat baptisma: plenum maxime potestatis et gratie: purgaturum peccata: pro mortuo uiuum effecturum. </div>
            <div type="sub" n="12">Quemadmodum hec in figura: et piscine huic: et aliis pluribus ascribuntur. et primum quidem datur aqua que corporum maculas: et non ueras sed apparentes pollutiones. hoc est a morte alios: alios a lepra: et aliis huiusmodi morbis: liberaret. </div>
            <div type="sub" n="13">Et hac gratia multa in ueteri testamento per aquam mundata sunt. Veruntamen ad propositum nobis sermonem: in presentia redeamus. Primum igitur pollutiones corporum inde uaria morborum genera per aquam sanantur. </div>
            <div type="sub" n="14">siquidem cum uellet deus appropinquantis baptismatis fidem nos erudire. non solum peccata. sed morbos per aquam expulit. </div>
            <div type="sub" n="15">Propriores enim ueritati imagines: et in baptismate et passione et in aliis: certiores fuerunt quam uetustiores. </div>
            <div type="sub" n="16">Nam sicut regii familiares: astatis honoratiores sunt. ita et propriores figure. </div>
            <div type="sub" n="17">Et descendens angelus: mote aque sanandi uirtutem largiebatur. ut intelligerent iudei longe magis angelorum dominum: omnia anime impedimenta sanare posse. </div>
            <div type="sub" n="18">Et quemadmodum huius aque natura per se non sanabat (siquidem semper sanasset) sed dumtaxat cum ab angelo mouebatur. ita et in nobis: non simplex aqua operatur. sed cum spiritus gratiam accipit omnia abluit peccata. </div>
            <div type="sub" n="19">Iuxta hanc piscinam iacebat multitudo languentium. cecorum: claudorum: aridorum expectantium aque motum. </div>
            <div type="sub" n="20">Verum tunc infirmitas corporis sanari uolentem impediebat. nunc unusquisque potestatem habet accedendi. </div>
            <div type="sub" n="21">Non enim angelus aquam mouet. sed angelorum dominus totum perficit. Non habet excusationis locum infirmus. Non habere se hominem qui sibi opituletur neque dum uenit alium descendere. </div>
            <div type="sub" n="22">sed licet uniuersus mundus accedat non consumitur gratia. neque uirtus deficit. sed eadem semper permanet. </div>
            <div type="sub" n="23">Vt enim solares radii singulis diebus illuminant: neque ex nimia copia uis eorum minuitur. ita: imo longeminus spiritus operatio ob accipientium multitudinem remittitur. </div>
            <div type="sub" n="24">Hoc autem factum est: ut qui in aqua corporis morbos sanari posse didicissent: in eo aliquandiu exerciti: anime morbos per aquam curari posse: facilius crederent. </div>
            <div type="sub" n="25">Et quanam gratia Ihesus contemptis aliis ad eum qui octo et .xxx. annos egrotauerat uenit? quid preterea interrogat? uis sanus fieri? </div>
            <div type="sub" n="26">non quod dubitaret. esset enim absurdum. sed ut illius ostenderet tolerantiam. ut intelligamus quare posthabitis ceteris: ad hunc uenerit. quid ille? </div>
            <div type="sub" n="27">uolo domine. sed hominem non habeo: ut cum turbata fuerit aqua: mittat me in piscinam. Dum enim uenio ego: alius ante me descendit. </div>
            <div type="sub" n="28">hac gratia inquit uis sanari? ut scilicet hec intelligeremus. Neque dixit. uis ut te sanem? nondum enim tanta de ipso habebatur opinio. </div>
            <div type="sub" n="29">Admirabilis profecto paralitici tolerantia .viii. et .xxx. annos: ut sanaretur: nunquam discedens expectauit. </div>
            <div type="sub" n="30">quod nisi pacientissimus fuisset (si non preterita) at futura saltem inde eum abducere potuissent. quoniam incredibile erat reliquos egrotos priorem illum ingredi dimissuros. </div>
            <div type="sub" n="31">Neque enim certo tempore aqua mouebatur. sed claudi quidem et contorti tempus obseruare poterant. ceci uero minime: nisi fortasse motum auribus accepissent. </div>
         </div>
         <div type="sec" n="2">
            <div type="sub" n="1">pudeat ergo nos: pudeat dilectissimi: et incredibilem secordiam nostram deploremus </div>
            <div type="sub" n="2">viii. et .xxx. annos hic expectauerat: expectabatque: neque eius impletum est desiderium. neque negligentia sua non sanabatur. sed prouentus ab aliis neque propterea desperauit. </div>
            <div type="sub" n="3">nos autem si uel .x. dies orationibus inuigilantes: non exaudimur: iam tepescimus. </div>
            <div type="sub" n="4">hominibus uero quamdiligentissimum exhibemus ministerium in milicia: in difficultatibus seruientes. tandem frequenter omnem spem amittimus. </div>
            <div type="sub" n="5">dominum autem nostrum ubi sine dubio merces sequitur: longe laboribus amplior. spes enim non confundit inquit debito studio et diligentia: prosequi non patimur. et quonam hoc supplicio dignum? </div>
            <div type="sub" n="6">nam si nihil accepturi esseus: ipsius tamen frequens consuetudo nonne innumera nobis bona attulisset? sed laboriosa est assidua oratio. et quid non laboriosum: quod a uirtute proficiscatur? </div>
            <div type="sub" n="7">Hoc ipsum inquiet quispiam me maxime ambiguum reddit: quod maliciam uoluptas uirtutem labor consequitur. Et multos querere arbitror: quenam sit causa. </div>
            <div type="sub" n="8">Dederat nobis a principio deus liberam omni cura et laboribus uitam: eo turpiter munere abusi sumus: et inertie dediti. paradisum amisimus. </div>
            <div type="sub" n="9">idcirco laboriosam nobis uitam instituit: quasi se humano generi excusans diceret. Dedi uobis a principio delicias. facti estis indulgentia deteriores. ideo eas uobis laboribus commutaui. </div>
            <div type="sub" n="10">qui cum neque uos continerent: lex et precepta successere: tanquam repagula et frenum equo indomito: quibus eius aduersus rationem insultus compescerentur. ita equorum domitores assolent. </div>
            <div type="sub" n="11">uita igitur laboriosa instituta est quoniam. quies et ocium: uitam et mores corrumpere consueuit. natura enim humana desidiam non patitur. sed ab ea facillime ad malitiam declinat. </div>
            <div type="sub" n="12">esto non opus esse laborare continenti: neque fieri laboribus meliorem. sed in ocio perfectum esse. quonam pacto hac utemur indulgentia. nonne in stulticiam et superbiam conuertemus. </div>
            <div type="sub" n="13">sed quamobrem inquit tanta maliciam uoluptas tantus uirtutem labor comitatur? et quenam tibi gratia habenda quod premium acciperes: nisi laboriosum tibi opus iniungeretur? </div>
            <div type="sub" n="14">multos et enim possem in presentia ostendere: qui suapte natura mulierum abhorrent consuetudine: easque ut abhominabiles fugiunt. hos ne dic queso continentes appellabimus. hos laudibus prosequemur? minime. </div>
            <div type="sub" n="15">Continentia est uoluptatum stimulos superare: et in bellis maxima certamina: clarissimos triumphos pariunt. non quando nemo resistit. sunt multi natura remissiores. hos ne mansuetos dicemus? Minime. </div>
            <div type="sub" n="16">Idcirco dominus tribus castrationis modis propositis: duos tanquam nulla laude dignos omisit: unum in celum extulit. sed quid opus est malicia? ita et ego sentio. Et quisnam malicie opifex? </div>
            <div type="sub" n="17">quis alter nisi uoluntaria desidia? sed bonos tantum esse oportet. et quidnam boni proprium. continentem esse et uigilare an dormire et stertere? </div>
            <div type="sub" n="18">et quamobrem hoc bonum non uideatur: ut quis sine labore recte faciat? imperite loqueris: et eorum more qui uentri dediti: ipsum deum arbitrantur. nam quod non recte sentias. responde queso. </div>
            <div type="sub" n="19">Sit rex et dux. rex in lecto: et uoluptatibus uitam agat. dux uero assiduis belli laboribus fortiter hostes fuderit. cui uictoriam ascribemus? Vter rerum gestarum uoluptate fruetur? </div>
            <div type="sub" n="20">Vides quanto illa magis nobis placeant que sudoribus comparantur? propterea deus labores uirtuti immiscuit: ut nos illi familiares redderet. propterea et si non secundum uirtutem uiuimus: eam tamen admiramur. uicium autem licet suauissimum accusamus. </div>
            <div type="sub" n="21">Quod si dixeris. quid natura bonos: non potius admiramur qua uoluntate? quoniam equum est: laborantem: non laboranti preponere. </div>
            <div type="sub" n="22">Qua enim gratia laboramus? quoniam indulgentia et ocium non moderate ferimus. immo siquis diligenter inquirat maiorem in modum pigricia corrumpimur: et nimios deinceps labores subiimus. </div>
            <div type="sub" n="23">Quod si placet aliquem epulis quamlautissimis: sub custodia in ocio desidentem nutriamus: ne exerceri: neue operari quicquam possit. sed in mense et lecti deliciis contabescat. </div>
            <div type="sub" n="24">quid hac uita miserius? sed aliud operari est inquies: aliud laborare. Est igitur non laboriosum opus suscipiendum? quidni? hoc et deus uoluit. tu uero non passus es. </div>
            <div type="sub" n="25">Statuit ut paradisum coleres: opus tibi sine labore iniunxit. neque tamen si a principio laborasset homo: uicio ei datum fuisset. stat enim simul et operari et non laborare: quemadmodum angeli. </div>
            <div type="sub" n="26">nam quod operentur. audi quid dicat. Potentes qui facitis uerbum eius. Quod si nunc remisiores uires maiorem afferunt laborem: </div>
            <div type="sub" n="27">tunc non idem contigerit. quippe qui in dei requiem concedit: requiescit inquit a laboribus suis. </div>
            <div type="sub" n="28">neque desidiam. sed quietem significat. nam et deus adhuc operatur christi testimonio dicentis. Pater meus usque nunc operatus est: et ego operor. </div>
            <div type="sub" n="29">propterea omnes uos admonitos uolo: ignauia obiecta uirtutem complectamini. maliciam nanque uoluptas breuis dolor perpetuus sequitur. contra uirtutem labor breuis: gaudium sempiternum. </div>
            <div type="sub" n="30">hec ante premium sectatorem suum omni labore liberat: futurorum spe alens illa ante supplicium: conscientie stimulis perterritum torquet: omnia in suspitionem adducit: </div>
            <div type="sub" n="31">quod ipsis etiam laboribus et angustiis grauius reperitur. Quod si tantum uoluptas esset: quid ea uilius quid abiectius? </div>
            <div type="sub" n="32">que simul et uenit et abuolat: languescit: fugitque antequam comprehendatur. et siue corporum dixeris uoluptatem: siue deliciarum: siue pecuniarum: ne diem quidem firma perstat. </div>
            <div type="sub" n="33">cum autem et pena et supplicium eam comitetur. quid eius sectatoribus miserius? </div>
            <div type="sub" n="34">Cum igitur hec intelligamus: omnia uirtutis gratia toleremus ita uera perfruemur uoluptate. gratia et benignitate domini nostri Ihesu christi. et cetera. </div>
         </div>
      </div>
      <div type="hom" n="37">
         <div type="title" n="title">Omelia XXXVII </div>
         <div type="sec" n="1">
            <div type="sub" n="1">Vis sanus fieri. respondit ei languidus. domine hominem non habeo: ut cum turbata fuerit aqua: mittat me in piscinam. </div>
            <div type="sub" n="2">Maximum diuinarum scripturarum premium: maxima utilitas. quod Paulus testatur inquiens. Quecumque scripta sunt ad nostram doctrinam scripta sunt: ad quos fines seculorum deuenerunt: ut per patientiam et consolationem scripturarum spem habeamus. </div>
            <div type="sub" n="3">Omnium enim medicinarum thesaurus diuine scripture sunt: et siue stulticiam exuere: siue affectus sedare: siue pecuniarum cupiditatem expellere: siue dolores contemnere: siue fortem animum induere: siue aduersa equo animo tolerare: uelimus. quamplurima hinc remedia inuenire possumus. </div>
            <div type="sub" n="4">Quis enim siue extrema paupertate: siue diuturno morbo uexatus: si propositum hodie nobis locum legerit: non maiorem in modum consoletur: </div>
            <div type="sub" n="5">cum intellexerit hunc octo et triginta annos languentem: et singulis annis alios sanitati redditos uidentem. non tamen animo lapsum desperasse: licet sola pretereuntium desperatio omni eum spe deiicere poterat? </div>
            <div type="sub" n="6">Audi ergo et uerba eius: et miseriam. Cum enim dixisset christus. uis sanus fieri. Domine inquit hominem non habeo: ut cum turbata fuerit aqua: mittat me in piscinam. </div>
            <div type="sub" n="7">Quid hoc miserius? quid calamitosius? Vides hominem longo languore confectum? Vides humilitatem? </div>
            <div type="sub" n="8">Non maledixit: ut nonnullos audimus non execratus est diem suum: non se irrideri arbitratus est: rogatus an uellet sanus fieri. sed perquam mansuete et humiliter. Domine inquit. </div>
            <div type="sub" n="9">Atqui: ignorabat percontantem: et se sanatum iri nesciebat: nec quicquam postulat: ut qui medicum rogant. sed tantum morbum suum narrare contentus est. </div>
            <div type="sub" n="10">Videbatur ei fortasse idcirco christum interrogare ut ipsum in piscinam mitteret: hac gratia eum sibi misericordia conciliare uult. </div>
            <div type="sub" n="11">Quid tum christus? Surge tolle grabatum tuum et ambula. Quidam hunc: et quem Matheus meminit esse arbitrantur. </div>
            <div type="sub" n="12">Non est tamen. Quod pluribus rationibus constat. primum ille multos habebat: qui summa cura ipsum ferebant hic neminem. quare inquit hominem non habeo. </div>
            <div type="sub" n="13">deinde ille nihil locutus est. ille suam narrat miseriam. illius curationis diem non meminit euangelista. hic in die festo sanatus est. </div>
            <div type="sub" n="14">ille domi. hic iuxta piscinam. illi: remittuntur tibi peccata tua inquit. huius prius corpus deinde animam curauit. </div>
            <div type="sub" n="15">illi libere dimittit peccata: remittuntur inquit peccata tua. hunc admonet et minatur: ut sibi imposterum caueat. Iam noli peccare inquiens: ne deterius tibi aliquid contingat. </div>
            <div type="sub" n="16">Accedit ad hec differens iudeorum calumnia. hic sabbati preuaricationem. illic blasphemiam accusant. Tu autem immensam dei sapientiam contemplare. </div>
            <div type="sub" n="17">non enim statim sanauit. sed primum rogando sibi familiarem reddidit ad futuram fidem: insinuans. neque tantum sanauit: sed ut lectum auferat: iubet: ut miraculum crederetur: et nemo falsum et simulatum opinaretur. </div>
            <div type="sub" n="18">Nisi enim firmis et robustis membris: id ferre non potuisset. Seruat hunc morem sepenumero christus: ut maiorem in modum impudentibus silentium imponat. </div>
            <div type="sub" n="19">Siquidem in quinque panum miraculo: ne quid suspitionis oriretur: non tantum miraculum fecit sed uoluit ut multe fragmentorum reliquie superessent: </div>
            <div type="sub" n="20">et mundato leproso. Vade ait ostende te sacerdoti. simul ut miraculo certam fidem faceret: et calumniantium ipsum legem dei preuaricare impudentiora comprimeret. </div>
            <div type="sub" n="21">Idem in nuptiis fecit. non enim uinum simpliciter ostendit. sed ferri architriclino imperauit. ut qui id nesciret: confidendo indubitatum perhiberet testimonium. </div>
            <div type="sub" n="22">hac gratia euangelista inscium architriclinum unde id uinum esset demonstrauit: ut incorruptum iudicium ostenderet. et cum mortuum suscitauit: date inquit ei manducare: ut certius resurrectionis signum preberet. </div>
            <div type="sub" n="23">quibus omnibus manifeste indicat uulgo: non fallacem se: neque deceptorem. sed ad communem omnium salutem uenisse. </div>
         </div>
         <div type="sec" n="2">
            <div type="sub" n="1">Sed cur ab hoc: ut ab aliis fidem non requirit? </div>
            <div type="sub" n="2">Quoniam ab iis qui suam uiderant potestatem merito requirit ut credant. ab ignaris autem minime: nisi prius signis admoneantur. </div>
            <div type="sub" n="3">Propterea: circa principium Matheus multos curasse et nemini potestatem suam prenunciasse narrat. </div>
            <div type="sub" n="4">Tu autem paralitici fidem considera: qui audiens dicentem Ihesum. Tolle grabatum tuum et ambula: non risit: non admiratus est inquiens. </div>
            <div type="sub" n="5">Angelus descendit: et turbata aqua unum dumtaxat in bonam restituit ualitudinem. tu homo solo uerbo angelum superare confidis? Nimium tibi arrogas. Ridiculus es. </div>
            <div type="sub" n="6">Nihil tale locutus est. sed ne cogitauit quidem. sed audiuit simul: et surrexit: et sanatus: medici preceptum non recusauit. Tulit enim grabatum et ambulauit. </div>
            <div type="sub" n="7">Id autem mirabile fuit. </div>
            <div type="sub" n="8">non quod principio non crederent iudei. sed quod post miraculum christum persequerentur: calumniarentur: detestarentur: dicerent. Non licet tibi tollere grabatum tuum. </div>
            <div type="sub" n="9">Hic autem nihil eorum curaret insaniam. sed fidenter in medium: acceptum predicaret beneficium: et impudentes compesceret. Hoc profecto magne fortitudinis indicium est. </div>
            <div type="sub" n="10">Erat enim inquit sabbatum iudeorum in illa die: et dicentibus illis. Sabbatum est non licet tibi tollere grabatum tuum. Audi quid respondit. Qui me sanum fecit: is mihi dixit. Tolle grabatum tuum et ambula. </div>
            <div type="sub" n="11">Tantum non dicens eos deliros et insanos: cum preciperent: ne eius qui tam graui et diuturno morbo ipsum liberauerit mandatis pareret: et magistrum sectaretur. </div>
            <div type="sub" n="12">At si malignius respondere uoluisset: poterat. Non sponte sua. sed alterius iussu: id facere: neque id suum. sed imperantis peccatum: et deposito lecto acceptum occultare beneficium. </div>
            <div type="sub" n="13">Norat enim: non tam propter sabbati preuaricationem: quam propter morbi curam: iudeos id reprehendere. Verum neque beneficium siluit neque deprecatus est. sed clara uoce quid acceperit profitetur et predicat. ita paraliticus. </div>
            <div type="sub" n="14">Illi autem (Considera queso hominum malignitatem) non dixerunt. Quis te sanum fecit? sed hoc omisso in calumnia assidue uersantur. </div>
            <div type="sub" n="15">Quis est homo ille qui dixit tibi. Tolle grabatum tuum et ambula? Is autem qui sanus fuerat effectus: nesciebat quis esset. Ihesus autem declinauit a turba constituta in loco. </div>
            <div type="sub" n="16">Quare declinauit? Primum ne se absente suspiciosum uideretur testimonium. qui enim se sanum intelligebat. certior accepti beneficii testis erat futurus. </div>
            <div type="sub" n="17">Inde ne illorum insania uehementius accenderetur. Neque ignarus erat inuidiosi solum presentiam non paruam inuidorum animis furoris scintillam excitare. </div>
            <div type="sub" n="18">Discessit igitur: ut ipsi inter se de miraculo quererent: disceptarentque ipse nihil de se. sed qui sanatus fuerat: et ipsi calumniatores loquerentur. </div>
            <div type="sub" n="19">Ipsi enim iam miraculum testantur: cum non dicerent cur fieri ea in sabbato preciperet. sed cur faceret: neque preuaricationem egreferrent. sed paralitici inuiderent sanitati. </div>
            <div type="sub" n="20">Atqui quantum ad humanam opus: paraliticus magis legem soluerat quam christus qui tantum preceperat. </div>
            <div type="sub" n="21">ille re ipsa legem preuaricatus est. Alibi ipse Ihesus operatus est: cum ceci nati oculis lutum illiniuit. fecit autem non in legis contemptum sed augmentum. </div>
            <div type="sub" n="22">Sed de his alias. neque enim semper eodem modo de sabbati transgressione ab illis accusatur: quod diligenter est obseruandum. </div>
         </div>
         <div type="sec" n="3">
            <div type="sub" n="1">Verum iam uideamus quantum mali afferat inuidia: quo pacto mentis oculos contra propriam salutem perstringat. </div>
            <div type="sub" n="2">Nam quemadmodum insani aduersus seipsos nonnunquam sententiam ferunt. ita et inuidi solam inuidiosi miseriam disquirentes: eius salute et felicitate anguntur. </div>
            <div type="sub" n="3">Hi feris seuiores. ille enim fame impulse nos appetunt. hi beneficos nonnunquam inimicorum loco habent. </div>
            <div type="sub" n="4">Feris inquam seuiores. demonibus pares: et fortasse iniquiores. Ipsi namque aduersus nos nullo amicicie federe hostiliter persecuntur: suo generi minime insidiantur. </div>
            <div type="sub" n="5">Quorum exemplo in iudeos christus inuectus est cum in beelzebub eum eiicere demonia dixissent. homines autem neque nature sue participes reueriti: eos infesto animo impetunt: at seipsos priusquam quibus inuident supplitio afficiunt: </div>
            <div type="sub" n="6">animumque perturbationibus et anxietatibus temere cruciant. Quamobrem miser proximi tui comodis perturbaris? </div>
            <div type="sub" n="7">dolendum est cum malis afficimur non cum proximi felicitatem intuemur. idcirco omnis uenia inuido desperanda est. </div>
            <div type="sub" n="8">Nam scortator: uoluptatis stimulos: in excusationem affert. fur paupertatem. homicidia furorem. friuolas quidem neque admittendas qualescumque tamen excusationes. </div>
            <div type="sub" n="9">Tu uero quam affers queso: nullam profecto: nisi animi prauitatem atque maliciam. Nam si inimicos amare iubemur: quamnam ponam ex amici odio daturos nos arbitramur? </div>
            <div type="sub" n="10">et si amicos diligendo nihil gentilem superamus: si nihil de nobis mali meritos persequimur: quam merebimur ueniam? </div>
            <div type="sub" n="11">Audi Paulum. Et si tradidero corpus meum ita ut ardeam. caritatem autem non habuero nihil mihi prodest. </div>
            <div type="sub" n="12">Quod autem inuidia caritatem prorsus tollat perspicuum est. Hic affectus: et fornicatione: et adulterio grauior. </div>
            <div type="sub" n="13">alterum enim in ipso auctore consumitur. inuidie autem uis uniuersos populos perdidit. uniuersum orbem terrarum coinquinauit. </div>
            <div type="sub" n="14">ipsa cedis mater: ipsius suasu Cain fratrem interemit. ipsi: Hesau in Iacob: fratrum Ioseph: diaboli in humanum genus: odium et insidie: tribuende sunt. </div>
            <div type="sub" n="15">At tu neminem interficis. sed longe grauiora patraris cum fratris ignominiam concupiscis: cum undique laqueos tendis cum persequeris ne uirtutibus inuigilet: cum egrefers orbem terrarum: debitum deo exhibere seruicium. </div>
            <div type="sub" n="16">Non igitur cum illo. sed per illum cum deo bellum geris. deo iniuriam facis. cum tuum honorem ipsius honori preferas: et quod grauissimum est: aliis peccatis simile hos uidetur. </div>
            <div type="sub" n="17">Verum licet misericors sis: licet in uigiliis assiduus. si fratri inuides: omnium maliciam excesseris. quod uel inde constat. Scortatus quidam apud corinthios breui uitam emendauit. </div>
            <div type="sub" n="18">cum fratri inuiderit: nunquam odium posuit. sed quanto frequentius a deo admonitus est: tanto magis dolebat: magis cruciabatur: et properabat ad cedem. Hic ergo: quam ille: grauior morbus: qui nisi magna adhibita diligentia: non facile remedia admittit. </div>
            <div type="sub" n="19">Eya igitur radicitus euellamus illum: scientes quod quemadmodum alienis bonis inuidendo deum offendimus: ita congratulando: ei gratificamur: et participes nos facimus bonorum: que recte operantibus reponuntur. </div>
            <div type="sub" n="20">Idcirco Paulus gaudere inquit cum gaudentibus flere cum flentibus. ex utroque enim magnum lucrum consequimur. </div>
            <div type="sub" n="21">Intelligentes igitur: quod etsi nihil laboremus: itidem tamen cum proximis affecti premiorum participes efficimur omni liuore abiecto. </div>
            <div type="sub" n="22">Fraterna omnes dilectione complectamur: et eorum comodis congratulati presentia et futura bona consequamur. gratia et benignitate domini nostri ihesu christi per quem et cum quo patri gloria simul et spiritui sancto in secula seculorum amen. </div>
         </div>
      </div>
      <div type="hom" n="38">
         <div type="title" n="title">Omelia XXXVIII </div>
         <div type="sec" n="1">
            <div type="sub" n="1">Postea inuenit eum Ihesus in templo: et dixit ei. Ecce sanus factus es: iam noli peccare ne deterius aliquid tibi contingat. </div>
            <div type="sub" n="2">Res profecto grauis est peccatum: grauis animi sordes: ut nonnunquam ui et exuberantia sua corpora quoque inficiat. </div>
            <div type="sub" n="3">Sed cum grauiter egrotante anima: nullo dolore afficiamur: paruo corporis morbo summa diligentia medicinam perquiramus. </div>
            <div type="sub" n="4">ideo deus ob animi peccatum corpus flagellat: ut deterioris partis supplicio: melior ad querendum remedium conuertatur. </div>
            <div type="sub" n="5">Ita corinthium fornicatorem Paulus corrigit. interitu carnis et sectione corporis: animi morbum coercens: </div>
            <div type="sub" n="6">tanquam optimus medicus: qui cum hydropisim uel splenem potionibus: et leuioribus medicinis sanare non possit: extrinsecus ferro et igne utitur. </div>
            <div type="sub" n="7">hanc artem christus in paralitico exercuit. quod significans dixit. Ecce sanus factus es. iam noli peccare: ne deterius tibi aliquid contingat. </div>
            <div type="sub" n="8">Quid hic admonemur? primum quod ex peccatis morbi generantur. inde quod uerum est apud geennam maximum et perpetuum esse supplicium. </div>
            <div type="sub" n="9">Vbi nunc sunt qui dicunt. Breui spacio hominem interfeci: breui adulterium commisi ob admissum breui tempore peccatum: perpetuas penas daturus sum? </div>
            <div type="sub" n="10">Ecce hic non tot annis peccauit: quot penas dedit. Breui peccatum patratur: morbi tormenta diuturna sunt. Non enim tempore peccata. sed peccantium animus iudicatur. </div>
            <div type="sub" n="11">Illud preterea considerandum: quod si grauem priorum scelerum penam dedimus. deinde iisdem inciderimus. dabimus longe maiorem. et merito sane. </div>
            <div type="sub" n="12">Qui enim supplicio non fit melior: tanquam stupidus quidem et contemptor. grauiorem sibi penam preparat. </div>
            <div type="sub" n="13">Ipsum nanque peccantem semel lapsum satis superque cohibere et sapientiorem reddere debebat: ne iterum in idem prolabaretur. Verum cum neque supplicium sontem corrigit: non iniuria: flagello utitur uehementiore. </div>
            <div type="sub" n="14">Quod si post datas penas in eadem iterum crimina prolapsi: grauiori pena afficimur. quid iis sperandum est: qui in ipso supplicio iisdem sceleribus pertinaciter perseuerant? </div>
            <div type="sub" n="15">Et qua gratia inquies non omnes puniuntur? etenim multos uidemus et quidem scelestissimos: bona corporis ualitudine et prospera fortuna lasciuientes. Nolimus propterea eos admirari. sed deplorare potius. </div>
            <div type="sub" n="16">quod enim in hac uita nihil aduersi paciuntur: maioris in futura supplicii est argumentum. Hoc et Paulus his uerbis significauit. Dum iudicamur a domino corripimur: ut non cum hoc mundo damnemur. </div>
            <div type="sub" n="17">hic enim correctio est: illic supplicium. Quid ergo? omnes morbi propter peccata? Non omnes. sed plerique. Siquidem et ex desidia: </div>
            <div type="sub" n="18">et nimio cibo: ebrietate: ocio: nonnulli generantur. Vnum autem ubique conseruandum est: ut equo animo et cum gratiarum actione omnia preferamus. </div>
            <div type="sub" n="19">Veniunt et morbi propter peccata: ut magnos uiros podagra laborantes uidemus. Veniunt et probande pacientie causa: ut Iob dicitur. Noli putare me aliter te tractasse quam ut iustus appareas. </div>
            <div type="sub" n="20">Sed que huic paralitico morbi causa? peccata. christi testimonio. Nam et illi cuius Matheus meminit. Confide inquit fili remittuntur tibi peccata et huic. Ecce sanus factus es: iam noli peccare. </div>
            <div type="sub" n="21">Haud ignarus sum quosdam opinari hunc paraliticum accusasse christum: et idcirco ab eo admonitum: ne peccaret. sed quid de illo apud Matheum qui eadem fere admonitus est dicemus. Constat igitur: non ea causa ne peccaret admonitum: </div>
            <div type="sub" n="22">quod et aliunde cognosci licet cum inuenit eum Ihesus in templo: magne profecto et reuerentie et pietatis signum. non enim in forum non in porticus concessit. non uoluptati non ocio indulsit. sed in templo uersatur. </div>
            <div type="sub" n="23">et quamuis omnium in se impetum et maledicta expectaret. nihilominus a templo auerti non potuit. Itaque cum inuenisset eum Ihesus et postquam iudeis locutus est: nihil tale in eo reprehendit. </div>
            <div type="sub" n="24">Dixisset enim Adhuc cum iisdem uersaris: neque in bonam restitutus ualitudinem factus es melior. sed tantum imposterum cautiorem reddit. </div>
         </div>
         <div type="sec" n="2">
            <div type="sub" n="1">Quid igitur? cum claudos et cecos curauit id non admonuit. Ita mihi persuadeo suum hunc morbum propter peccata: illos corporis imbecillitate prouenisse: </div>
            <div type="sub" n="2">siue per hos et horum admonitionem et illos corripit. cum enim hic morbus grauior sit: per eum et minoribus remedium prebet. </div>
            <div type="sub" n="3">sicut enim cum sanato alii iuberet dare gloriam deo. non illum tantum. sed omnes idem admonuit. ita per hos ceteros hortatur et consulit: ut peccatis abstineant. </div>
            <div type="sub" n="4">Ad hec: norat eius animi fortitudinem: et tanquam mandati seruatorem: quod facturus sit admonet: et beneficii memoria: et futurorum malorum metu: in sanitate confirmat. </div>
            <div type="sub" n="5">Et intuere christi humilitatem. non dixit sanum te feci. sed sanus factus es. iam noli peccare. neque: ne tibi quid deterius faciam. sed ne deterius tibi aliquid contingat. </div>
            <div type="sub" n="6">In neutro personam adducit: ostenditque gratia et benignitate: potius quam meritis in sanitatem restitutum. </div>
            <div type="sub" n="7">quod nisi ita esset: dixisset. Ecce dedisti debitam peccatorum penam. iam caueas. uerum inquid. Ecce sanus factus es. iam noli peccare. </div>
            <div type="sub" n="8">Hec et nobis frequenter in ore sint uerba. his et alter alterum admoneamus. Ecce sanus factus es iam noli peccare. </div>
            <div type="sub" n="9">Quod si in peccatis persistendo nullam penam dederis. illud apostolicum meminerimus. Quod benignitas dei ad penitentiam te adducit. secundum duritiam autem tuam et impenitens cor tuum: thesaurizas tibi iram in die ire. </div>
            <div type="sub" n="10">Neque sanando dumtaxat corpus: aliunde etiam magnum pre se tulit christus diuinitatis argumentum. illa enim particula iam noli peccare: omnia ipsum uidisse indicat. que ille superiori tempore commisit. unde imposterum sibi fidem comparauit. </div>
            <div type="sub" n="11">Abiit ille homo et nunciauit iudeis quia Ihesus esset qui fecit eum sanum. Intuere hominem in pietate perseuerantem. </div>
            <div type="sub" n="12">non dixit Ihesum precepisse ut grabatum tolleret. et cum illi creditum semper crimen adducerent: hic semper excusationem et medicum profitetur et predicat: ut populum ad eius cognitionem et familiaritatem alliciat. </div>
            <div type="sub" n="13">non enim tam stupendus erat neque tam inhumanus ut tanti beneficii oblitus maliuolo id animo loqueretur. </div>
            <div type="sub" n="14">Beneficium namque et metus: facile uel inhumanissimum poterat cohibere. nam cum manifeste minas accepisset: timuit sane peiora: et maxime cum minantis potestatem esset expertus. </div>
            <div type="sub" n="15">Ad hec: si accusandi gratia id dixisset non sanitatem. sed mandati transgressionem meminisset. </div>
            <div type="sub" n="16">sed profecto magno et fideli animo medicum et acceptum beneficium professus est: quemadmodum et cecus cum inquit: fecit lutum et unxit oculos meos: </div>
            <div type="sub" n="17">ita et hic. Ihesus est qui fecit me sanum. Propterea persequebantur iudei Ihesum. quia hec faciebat in sabbato. </div>
            <div type="sub" n="18">Quid christus? pater meus usque modo operatur: et ego operor. Quando pro discipulis respondebat: eorum conseruilis Dauid testimonio utebatur. Nunquid legistis inquit quid fecerit Dauid quando esuriuit? </div>
            <div type="sub" n="19">Pro se uero ad patrem confugit cui se in omnibus similem indicat: et cum priuatim patrem appellat: et cum eadem operari ostendit. </div>
            <div type="sub" n="20">Et quare non meminit que apud hierico facta sunt? Erigere eos a terra uoluit: ne amplius de ipso tamquam homine sed deo et legislatore sentirent. Quod nisi uerus filius et eiusdem esset substantie: excusatio accusatione maior esset. </div>
            <div type="sub" n="21">Neque enim princeps regium institutum abrogans: et in iudicium uocatus: si a rege idem abrogatum in defensionem suam adduceret: absolueretur. sed maiori crimini esset obnoxius. </div>
            <div type="sub" n="22">Verum cum dignitates: ut in hoc loco equales sunt: proculdubio comparacio conuenit. Quibus inquit criminibus deum: iisdem me absoluitis. </div>
            <div type="sub" n="23">Ideo primum patrem appellauit: ut etiam inuitis eadem sibi concedi persuaderet: paternam caritatem reueritis. </div>
            <div type="sub" n="24">Quod si percontareris et quomodo pater operatur. cum septimo die ab omni opere cessauerit: accipe quomodo preuidet: continet: temperat: omnia que fecit. </div>
            <div type="sub" n="25">Cum igitur solem orientem: lune cursum: stagna: fontes: fluuios: nature uim seminibus: in nostris: et brutorum corporibus progressum: cetera omnia quibus hoc totum constat: uides: intellige perpetuam patris operationem: qui solem suum oriri facit super bonos et malos: et pluit super iustos et iniustos: </div>
            <div type="sub" n="26">Et iterum. Si autem fenum agri quod hodie est et cras in clibanum mittitur: deus sic uestit. quanto magis uos minime fidei? et de uolatilibus. Pater meus inquit celestis pascit illa. </div>
         </div>
         <div type="sec" n="3">
            <div type="sub" n="1">Vbi igitur uerbo dumtaxat operatur: in sabbato a sacrificiis: et iis que illi faciebant crimina obiecta purgat. </div>
            <div type="sub" n="2">ubi uero operari precipit ut ex gratia hoc in loco. Tolle grabatum tuum: ut non graue quiddam esse sabbati preuaricationem ostendat. Altiora loquitur: ut paterna autoritate illos perterreat: et ad supernam trahat contemplationem. </div>
            <div type="sub" n="3">Qua de causa cum de sabbati transgressione disceptaretur: non ut tantum homo: neque ut tantum deus: sed alterutrum commiscendo obiecta confutat. </div>
            <div type="sub" n="4">uoluit enim ut utrumque crederetur: et incarnationis humilitas: et excellentia diuinitatis. </div>
            <div type="sub" n="5">Nam si semper ut homo locutus esset: omnes in eadem perstitissent humilitate. hac gratia patris meminit: cum et creature in sabbato operantis meminisse potuisset. </div>
            <div type="sub" n="6">Nam et sol ab oriente in occidentem fertur: flumina labuntur: fontes scaturiunt: pariunt mulieres. </div>
            <div type="sub" n="7">sed ut ipsum non creaturam intelligeres: non attulit creature operantis exemplum. sed pater meus inquit modo operatur: et ego operor. </div>
            <div type="sub" n="8">Propterea ergo magis querebant eum iudei interficere. quia non solum soluebat sabbatum. sed et patrem suum dicebat deum: equalem se faciens deo. </div>
            <div type="sub" n="9">Neque dixit dicens: sed faciens. non enim uerbotenus: sed frequentius operibus se deo equalem ostenderat? Quid tandem? quia in solis uerbis insolentiam accusare potuissent. </div>
            <div type="sub" n="10">operum autem ueritate et potentia perspecta: nihil contradicere cogebantur. </div>
            <div type="sub" n="11">Sunt tamen qui perperam et impie christum non se equalem deo fecisse. sed suspicatos iudeos intelligant. Quamobrem superiora transigamus. </div>
            <div type="sub" n="12">persequebantur ipsum iudei an non? perspicuum est: persequebantur. nunquid hac gratia persequebantur an alia? </div>
            <div type="sub" n="13">in hoc quoque conuenimus. Soluit sabbatum an non? neque in hoc dissidemus. Patrem suum deum appellauit an non? neque hoc dubium. Ceterea igitur in hunc modum consequuntur. </div>
            <div type="sub" n="14">Quemadmodum igitur quod patrem suum deum dixerit: quod sabbatum preuaricatus sit: quod iudei ipsum et hac et illa magis ratione persequerentur: non erat opinio. sed ueritas. </div>
            <div type="sub" n="15">ita cum se equalem deo facit. Quod ex superioribus constat manifestius. </div>
            <div type="sub" n="16">Pater meus inquit operatur: et ego operor. hec uerba sunt equalem se patri facientis. Nulla enim in his uerbis differentia est. </div>
            <div type="sub" n="17">Non dixit pater operatur: ego subministro: sed idem uerbum: operor. </div>
            <div type="sub" n="18">Quod si aliter sensisset. sed iudei sic perperam intellexissent. falsam correxisset opinionem: </div>
            <div type="sub" n="19">neque id euangelista silentio pretermisisset. quemadmodum alio in loco: cum uideret particulam illam. Soluite templum hoc et in tribus diebus excitabo illud: aliter a christo dictam: hoc est de carne sua: </div>
            <div type="sub" n="20">aliter a iudeis intellectam de suo uidelicet templo. ideoque dixerint. Quadraginta et sex annis edificatum est hoc templum et tu tribus diebus excitabis illud? </div>
            <div type="sub" n="21">ille autem inquit euangelista dicebat de templo corporis sui. </div>
            <div type="sub" n="22">ita si hoc in loco aliter christus sensisset: quam illi essent suspicati: profecto dixisset iudeos quidem credidisse christum equalem se deo facere: ipsum autem non de eiusmodi equalitate locutum. </div>
            <div type="sub" n="23">Neque hoc in loco: neque hic dumtaxat. sed alibi alius euangelista hunc suspitionis corrigende morem seruat. Cum enim dixisset discipulis Ihesus. Cauete uobis a fermento phariseorum et saduceorum: et illi cogitassent inter se dicentes. quia panes non accepimus. </div>
            <div type="sub" n="24">Ihesus autem pro fermento doctrinam caperet. Ipse Ihesus eos arguendo suam sententiam exponit. Quid cogitatis inter uos modice fidei. Nondum intelligitis quia non de pane dixi uobis? </div>
            <div type="sub" n="25">hic uero nihil corrigit. Atqui contra arrianos inquiens corrigit cum inquit. Non potest filius a se quicquam facere. Omnino contra. non enim ut tolleret. sed ut magis confirmaret equalitatem id dixit. Verum per quamdiligenter attendite. </div>
            <div type="sub" n="26">non enim parua est questio. hanc particulam a se frequenter in scripturis et pro christo et pro spiritu sancto positam inuenimus: et uis eius intelligenda est: ne in grauissimum errorem incidamus. </div>
            <div type="sub" n="27">nam si eam simpliciter et ut primum se nobis offert quispiam accipiat: quantus error sequeretur animaduertite. Non dixit alia a se posse facere alia non posse. sed generaliter non potest filius facere. </div>
         </div>
         <div type="sec" n="4">
            <div type="sub" n="1">[Abest] </div>
            <div type="sub" n="2">At maximum bonorum fecit et Paulus clamat. Qui cum in forma dei esset non rapinam arbitratus est esse se equalem deo. sed semetipsum exinaniuit formam serui accipiens. </div>
            <div type="sub" n="3">Et ipse christus. potestatem habeo ponenedi animam meam: et potestatem habeo iterum sumendi eam. et nemo tollet eam a me. sed ego pono eam a meipso. </div>
            <div type="sub" n="4">Vides enim eum et mortis et uite potestatem habere: et tantam rem a seipso operantem? Et quid de christo dico? </div>
            <div type="sub" n="5">Nos quibus nihil uilius: uel abiectius sepenumero a nobisipsis operamur: maliciam reiecta uirtute deligimus. </div>
            <div type="sub" n="6">Quod si nullam haberemus potestatem: neque peccando gehenne supplicio torqueremur. neque regnum celorum bene operando consequeremur. </div>
            <div type="sub" n="7">Quomodo ergo intelligitur. non potest filius a se quicquam facere? Quoniam quod nulla in re est patri contrarium: nihil ab eo alienum potest facere. quod maximam equalitatem et conuenientiam ostendit. </div>
            <div type="sub" n="8">et qua nam gratia non dixit nihil se contrarium facere? ut hinc indiscretionem et ueram equalitatem demonstret. Neque enim hec particula imbecillitatis eum arguit. sed potestatis immense. </div>
            <div type="sub" n="9">Nam et alibi de patre inquit Paulus: ut per duas res immobiles: quibus impossibile est mentiri. Et iterum. Si negauerimus: et ille negabit nos. Si non credidimus: ille fidelis manet negare seipsum non potest. </div>
            <div type="sub" n="10">Etenim illud quod impossibile dicit: non imbecillitatis est. sed potestatis: et quidem immense. Quod ita intelligendum est. A deo illam substantiam incomprehensibilem esse: </div>
            <div type="sub" n="11">et talem: ut cum deum peccare impossibile dicimus: non imbecillitatem arguimus. sed ineffabilem eius quandam potestatem confitemur. </div>
            <div type="sub" n="12">Ita hoc in loco non possum a meipso facere quicquam. Hoc est. impossibile est: ut patri contrarium faciam. </div>
            <div type="sub" n="13">Et ut hanc sententiam intelligas: ex iis que secuntur consideremus: utrum christus comprobarit. </div>
            <div type="sub" n="14">Tu dicis illam particulam christi auferre potestatem et uirium defectum arguere. ego indiscretam equalitatem et sententie et potestatis significare. </div>
            <div type="sub" n="15">ipsum percontemur et utram confirmet sententiam uideamus. </div>
            <div type="sub" n="16">Quid dicit. Quecumque ille fecerit: hec et filius similiter facit. Vides quomodo uestram prorsus tollit sententiam: et nostram confirmat. </div>
            <div type="sub" n="17">Nam si a seipso nihil facit: neque pater a seipso facit quicquam. si que pater: et ipse facit. Quod a se ipso: si omnia faciet pater: et filius faciet: ut stet similitudo. Quod nisi ita esset: aliud sequeretur quod absurdissimum. </div>
            <div type="sub" n="18">Non enim dicit. que uidit patrem facere: ea facit. sed nisi quod uiderit facientem: temporis continuationem significans. uestra autem sententia semper eadem distet. </div>
            <div type="sub" n="19">Vides sensus profunditatem: uerbi autem humilitatem? que tamen et impudentissimos et detrectantes cogit: ut nihil uile nihil ab eius dignitate abhorrens: alienumue: suspicetur. </div>
            <div type="sub" n="20">Quis adeo stultus: adeo infelix est: qui dicat filium singulis diebus discere que facere oporteat. Quomodo illud constaret. tu autem idem es: et anni tui non deficient? </div>
            <div type="sub" n="21">quomodo omnia per ipsum facta sunt: et sine ipso factum est nihil. siquidem que pater facit eadem ipse uidens imitatur. </div>
            <div type="sub" n="22">Vides quomodo ex iis que dicta sunt et adhuc dicuntur: eius autoritas demonstratur. Quod si humilius quedam loquitur: noli admirari. </div>
            <div type="sub" n="23">nam cum expulissent eum iudei: quod altiora loqueretur: et deo contrarium arbitrarentur. uerbis tantum paulum ad humiliora descendit. rursus tamen exurgit: et rursus deprimitur suam uarians orationem ut facilius intelligeretur. </div>
            <div type="sub" n="24">Et animaduerte queso cum dixisset. Pater meus operatur et ego operor: et se deo equalem ostendisset. rursus dicit. Non potest filius a se quicquam facere: nisi quod uiderit patrem facientem. </div>
            <div type="sub" n="25">inde rursus altius erigitur. Quecunque fecerit ille: hec et similiter filius facit: et rursus in humilitatem declinat. Pater enim diligit filium: et omnia demonstrat ei: que ipse facit: et maiora his demonstrabit ei opera. </div>
            <div type="sub" n="26">Ecce et aliam incredibilem humilitatem: et merito sane. Quod enim et dixi: et dicere nunquam cesso: id repetam. </div>
            <div type="sub" n="27">Cum aliquid de se humile et abiectum christus loquitur: per exuperantiam loquitur: ut et stultis et temerariis persuadeat: non uerba sed pie sensum intelligendum. </div>
            <div type="sub" n="28">Aliter: considera queso ex ipsis uerbis quam id absurdum sit et ridiculum. nam cum diceret: et maiora his demonstrabit ei opera: inuenietur nondum multa didicisse. Quod ne de apostolis quidem dicendum est: </div>
            <div type="sub" n="29">qui accepta semel spiritus gratia: repente omnia et nouerunt et potuerunt: que et scire et posse eos oportebat. </div>
            <div type="sub" n="30">hic autem multa scitu necessaria: nondum didicisse deprehendetur. quo nihil absurdius. quid illud igitur maiora his demonstrabit. </div>
            <div type="sub" n="31">Cum sanasset paraliticum: et mortuum esset suscitaturus inquit. Miramini me paraliticum liberasse. maiora his uidebitis. </div>
            <div type="sub" n="32">sed humilius quodammodo locutus est: ut eorum placaret temeritatem. et ut intelligas illud uerbum demonstrabit non proprie dictum. Audi que sequuntur. </div>
            <div type="sub" n="33">Sicut pater suscitat mortuos et uiuificat: sic et filius quos uult uiuificat. Atqui nihil potest a se facere. si facit quod uult: contradicit. nam si quos uult uiuificat. potest a se facere. </div>
            <div type="sub" n="34">uelle enim potestatis est. quod si non potest a seipso. iam quos uult non uiuificat. Illa enim particula: sicut pater suscitat mortuos indiscretam potestatem. illa autem quos uult equalem demonstrat. </div>
            <div type="sub" n="35">Intelligis quomodo non potest a se facere: non tollit: sed potentiam et uoluntatem equiparat? Ita et illud uerbum: demonstrabit: est intelligendum. </div>
            <div type="sub" n="36">Etenim alio in loco ait. Et ego resuscitabo eum in nouissimo die. Et iterum (ut non aliunde uim operandi se accipere ostendat). Ego inquit sum resurrectio et uita. </div>
            <div type="sub" n="37">Et ne quis diceret mortuos tantum quos uult suscitare et uiuificare. alia autem in sua non esse potestate. hanc preripit suspitionem inquiens. </div>
            <div type="sub" n="38">Quecunque enim ille fecerit: hec et filius similiter facit: ut et omnia que ille: et ut ille: facere intelligatur: </div>
            <div type="sub" n="39">siue mortuorum resurrectionem: siue corporum opificium: siue peccatorum remissionem: siue quiduis aliud: similiter patri: operatur. </div>
         </div>
         <div type="sec" n="5">
            <div type="sub" n="1">Sed omnia hec negligunt: qui suam negligunt salutem. tantum officit potioris loci cupiditas et prelatio. hec hereses peperit: hec gentilium confirmauit impietatem. </div>
            <div type="sub" n="2">Deus enim inuisibilia sua per huius mundi creaturam intelligi uoluit. illi hanc doctrinam sectari dedignati: aliam excogitarunt: ueram neglexerunt. </div>
            <div type="sub" n="3">Iudei autem glorie humane studio: diuina contemnentes: credere noluerunt. At nos dilectissimi hunc quanta possumus diligentia morbum effugiamus. </div>
            <div type="sub" n="4">nam licet innumera bona opera egerimus: sufficiens est inanis glorie lues: quo omnia deleat. Si laudum desiderio tenemur: adeo eas perquiramus. </div>
            <div type="sub" n="5">Humane laudes qualescunque sint: simul et apparent et euanescunt. nihil afferunt utilitatis: et preter ueritatem sepenumero iudicantur. </div>
            <div type="sub" n="6">Quid enim in hac nostra gloria admirabile est quam saltantes iuuenes: impudice mulieres: auari raptores: consequentur? </div>
            <div type="sub" n="7">Qui uero apud deum gloriosus est: non tales laudis sotios. sed sanctos prophetas apostolos: et angelice uite preceptores habet. </div>
            <div type="sub" n="8">Quod si coronis hominum cingi et conspici desideramus: quid id simpliciter sit contemplemur. Nihil profecto in eo dignum inueniemus. </div>
            <div type="sub" n="9">At si multitudinem desideras: angelos queras: quorum ope formidolosus demonibus efficieris. ita homines paruifacies </div>
            <div type="sub" n="10">et humana omnia tanquam lutum pessundabis. Tunc manifeste cognosces nihil ita labefactare animam: quam glorie cupiditatem: </div>
            <div type="sub" n="11">quam qui affectat: nullo pacto in hac uita: et doloribus: et cruciatu carere poterit. quemadmodum qui pessundat etiam plurimos: pessundat affectus. </div>
            <div type="sub" n="12">Qui humanam laudem uincit. inuidiam uincit. auariciam uincit. graues omnes affectus uincit. </div>
            <div type="sub" n="13">Et quo nam pacto? Si aliam spectabimus gloriam: hoc est celestem: quam hec auferre nobis conatur. </div>
            <div type="sub" n="14">illa in hac uita claros facit. ad futuram perducit. omni nos carnis seruitio liberat. Carni enim quammiserrime seruimus: cum et terre et terrenis rebus tanto studio inuigilamus. </div>
            <div type="sub" n="15">Si in forum te conferes: si domum ingredieris: si egredieris: si nauigabis: si uillam: si hospitium: si regiam: si senatum: si iudicia petes. omnia secularium curarum plena: uenientes: abeuntes: manentes: nauigantes: qui rura: qui ciuitates habitant: omnes iis implicitos: et attonitos intueberis. </div>
            <div type="sub" n="16">Que nam igitur nobis salutis spes: quando a deo datam terram habitantes nihil diuinum sapimus? sed cum iubeamur. esse huius mundi hospites: hospites celi sumus et mundi ciues. Quod huic stultitie equiparandum? </div>
            <div type="sub" n="17">Quotidie de iudicio: de celorum regno audimus. Noe autem et sodomorum etates imitamur et uolumus experiri. </div>
            <div type="sub" n="18">Atqui propterea illa scripta sunt: ut siquis futuris diffidit: ex preteritis futurorum accipiat certitudinem. </div>
            <div type="sub" n="19">His igitur cognitis dilectissimi paululum saltem hoc graui seruitio leuati: aliquando de anima cogitemus. ut et presentia et futura bona consequamur. gratia et benignitate domini nostri Ihesu christi: cui gloria et imperium in secula seculorum Amen. </div>
         </div>
      </div>
      <div type="hom" n="39">
         <div type="title" n="title">Omelia XXXIX </div>
         <div type="sec" n="1">
            <div type="sub" n="1">Neque pater iudicat quenquam. sed omne iudicium dedit filio. ut omnes honorificent filium sicut honorificant patrem. </div>
            <div type="sub" n="2">Summa nobis in omnibus utendum est diligentia dilectissimi. quia reddenda ratio est: et uerborum: et operum: et proculdubio pena subeunda. </div>
            <div type="sub" n="3">Non enim in presenti uita finis nobis est. sed alia nobis conditio expectanda. formidoloso iudicio aderimus. </div>
            <div type="sub" n="4">Omnes enim nos manifestari oportet ante tribunal christi: ut referat unusquisque propria corporis prout gessit siue bonum siue malum. </div>
            <div type="sub" n="5">Hoc iudicium semper pre oculis habeamus. Ita semper uirtuti uacare poterimus. Nam sicut qui diei illius obliuiscitur: tanquam freno abiecto in precipitium defertur. Inquinate sunt uie illius in omni tempore </div>
            <div type="sub" n="6">et causam affert. Auferuntur iudicia tua a facie eius: ita quem continuus hic percellit timor: modeste uiuendi uiam ingreditur. Recordare inquit nouissima tua: et in eternum non peccabis. </div>
            <div type="sub" n="7">Qui enim dimittit nobis peccata nunc miserando. is tamen iudicando pandet. Qui propter nos mortuus est. is uniuerse nature iudex apparebit. Iterum inquit sine peccato uidebitur suscipientibus eum ad salutem. </div>
            <div type="sub" n="8">Quamobrem hoc in loco inquit. Neque enim pater iudicat quenquam. sed omne iudicium dedit filio. ut omnes honorificent filium sicut honorificant patrem. </div>
            <div type="sub" n="9">Igitur patrem preponemus inquies? Absit. Propterea enim dixit filium ut manentem filium tanquam patrem honoremus. Qui enim patrem ipsum dicit. non iam filium tanquam patrem honorat. sed totum confundit: </div>
            <div type="sub" n="10">et quoniam beneficia accepta homines non ita sentiunt. Omne iudicium dedit filio ut saltem metus in eius honorem trahat. </div>
            <div type="sub" n="11">Illud autem uerbum omne: et puniendi et honorandi quoslibet potestatem habere signat. </div>
            <div type="sub" n="12">Dedit autem ideo dixit: ut neque ingenitum filium: neque duos patres suspicareris. Quidquid enim pater est: idem est et filius genitus: et manens in esse filius. </div>
            <div type="sub" n="13">Et ut intelligas hanc particulam: dedit: idem quod genuit significare. Audi quid alio in loco dicit. Sicut pater habet uitam in semetipso sic dedit et filio habere uitam in semetipso. </div>
            <div type="sub" n="14">Quid igitur? prius ipsum fecit: inde uitam dedit? qui enim dat uitam: alicui dat. erat igitur sine uita genitus? </div>
            <div type="sub" n="15">Hoc neque demones ipsi suspicarentur. simul enim cum impietate: maxima stulticia deprehenditur. </div>
            <div type="sub" n="16">Quemadmodum enim illud uerbum dedit uitam: quod eum uitam fecit signat. sic et dedit iudicium: quod eum iudicem fecit intelligendum est. </div>
            <div type="sub" n="17">Vt enim audiendo eum auctorem patrem habere non propterea mutatam substantiam: et diminutum honorem crederes: ipse te iudicatum uenit: et hinc suam pre se ferens excellentiam. </div>
            <div type="sub" n="18">Qui enim et honorandi et puniendi quod uult habet potestatem. is eadem potest que pater. Quod si hoc non esset. sed posterius factus honorem accepisset. que causa fuit quin posterior honoraretur. </div>
            <div type="sub" n="19">Vnde in hanc uenit dignitatis prerogatiuam. Nonne uereris humanos hos et indignos deo intellectus: immortali et nihil nobiscum communicanti nature tam impudenter tribuere? </div>
            <div type="sub" n="20">Sed cur ita loquitur? ut magis crederetur et ad maiora auditorum animos prepararet. et ideo hec miscet. </div>
            <div type="sub" n="21">Considera a principio. Pater meus operatur et ego operor equalitatem ostendit. Sed uoluerunt eum iudei interficere? </div>
            <div type="sub" n="22">Quid ergo? Verbis altioribus abstinet: sensus seruat. Non potest filus a se facere quicquam. </div>
            <div type="sub" n="23">inde altius ascendit. Quecumque ille fecerit: hec et filius similiter facit. </div>
            <div type="sub" n="24">rursum ad humiliora descendit. Et pater diligit filium: et omnia demonstrat ei que ipse facit. et maiora iis demonstrabit ei opera. </div>
            <div type="sub" n="25">Deinde sicut pater suscitat mortuos: et uiuificat: sic et filius quos uult uiuificat. </div>
            <div type="sub" n="26">Et rursum utrunque complectitur. Neque enim pater iudicat quenquam: sed omne iudicium dedit filio. Inde erigitur ut omnes honorificent filium sicut honorificant patrem. </div>
            <div type="sub" n="27">Vides quomodo uicissim et humi repit et alte tollitur: ut et presentes melius intelligerent. et futuri temporis homines non offenderentur. et debite de ipso sentirent. </div>
            <div type="sub" n="28">Quod si nulla esset causa: neque ut facilius persuaderet ita locutus esset. qua nam gratia hec commiscuit. </div>
            <div type="sub" n="29">Qui enim magna de se polliceri potest. siquidem humilius et preter dignitatem suam dixerit: aliqua causa merito potest excusari. </div>
            <div type="sub" n="30">qui autem nihil habet quod iactet: qua nam gratia quam prestare possit magnificentius de se loquitur. sane stultissimum et impiissimum est. </div>
         </div>
         <div type="sec" n="2">
            <div type="sub" n="1">Quamobrem merito nos humilia de nobis polliceri: et modeste loqui decet. Et hinc promissam nobis salutem comparamus. quod ipse christus alio in loco his uerbis significauit. Hoc autem dico uobis: ut uos salui sitis. </div>
            <div type="sub" n="2">Nam cum suo omisso: ad Iohannis testimonium confugeret: idque sua excellentia esset indignum: tante humilitatis causam affert. sed id dicere ut ipsi salutem consequerentur. </div>
            <div type="sub" n="3">Vos autem cum filium non eandem quam patrem habere potestatem dicitis: quid eius uerbis respondebitis: quibus se equalem patri: potestatem: uirtutem: gloriam: habere profitetur? </div>
            <div type="sub" n="4">Qui non honorificat filium: non honorificat patrem qui misit illum. </div>
            <div type="sub" n="5">Ecce quomodo filii honor: paterno honori confunditur. Et quid? nonne in apostolis iisdem fere uerbis usus est. Qui suscipit inquit uos: me suscipit. </div>
            <div type="sub" n="6">Sed illic discipulos rebus suis adnumerat. hic autem unam dicit substantiam: et unam gloriam: ideo de discipulis non inquit ut honorificent. </div>
            <div type="sub" n="7">[abest] </div>
            <div type="sub" n="8">Nam ex duobus regibus altero contumelia affecto. et alter lederetur. Maxime uero si filius leditur et sui militis ignominia. </div>
            <div type="sub" n="9">non tamen itidem: sed ut mediator illic ipsa dignitas leditur. </div>
            <div type="sub" n="10">Preterea: id preoccupauit ut honorificent filium sicut honorificant patrem. ut honoris equalitatem intelligas. </div>
            <div type="sub" n="11">Non enim simpliciter dixit. Qui non honorificat. sed qui non ita honorificat: non honorificat patrem. Et quomodo eiusdem substantie est: qui mittit: et qui mittitur? </div>
            <div type="sub" n="12">Iterum in humana prolaberis. neque ulla alia causa: hec omnia dici intelligis: quam ut auctorem cognoscamus? Neque in sabellii errorem incidamus. Hoc etiam pacto iudeorum imbecillitati occurrit: </div>
            <div type="sub" n="13">ne alium deum opinentur. Dicebant enim hic non est a deo. hic a deo non uenit. quam ut tolleret opinionem: non ita in magnis: ut in humilibus uersatur. </div>
            <div type="sub" n="14">ideo frequenter se missum dicit: non ut ulla ex parte eum minorem suspiceris. sed ut illis silentium imponeret. </div>
            <div type="sub" n="15">hac gratia sepenumero ad patrem confugit. et interim propriam interserit dignitatem. Siue enim in omni sermone Ihesus magnifice locutus esset: non sane intellexissent iudei. </div>
            <div type="sub" n="16">quandoquidem paucis etiam uerbis eum persequebantur: et lapidabant. siue eorum gratia semper humi procubuisset: multum futuri homines detrimentum accepissent. </div>
            <div type="sub" n="17">Confundit igitur doctrinam suam. et uerborum uilitatem sensus splendore: apud prudentiores minime sibi conuenire ostendit. </div>
            <div type="sub" n="18">Missum autem translationis uerbum est. ubique enim presens est deus. quare ergo missum se dicit? Crassiori hoc uerbo eiusdem cum patre uoluntatis se esse demonstrat: </div>
            <div type="sub" n="19">quod et sequentia confirmant. Inquit enim. Amen amen dico uobis quia qui uerbum meum audit: et credit ei qui misit me: habet uitam eternam. </div>
            <div type="sub" n="20">Ecce quamfrequenter idem repetit: ut suspitionem tollat. et in hoc loco et sepe in sequentibus. et metu et premii promissione: ut sibi credatur: admonet. et hic rursus ad humilia descendit. </div>
            <div type="sub" n="21">Non enim inquit qui audit uerba mea: et credit mihi. arroganter namque dictum existimassent. </div>
            <div type="sub" n="22">nam cum longo post tempore post tot signa et miracula cum eiusmodi diceret: id opinati sunt. longe magis impresentia. </div>
            <div type="sub" n="23">Tunc enim dixerunt. Abraam mortuus est. et prophete mortui sunt. et tu dicis. Si quis sermonem meum seruabit: mortem non gustabit in eternum. </div>
            <div type="sub" n="24">Vt ergo tunc non exasperarentur inquit. Qui uerbum meum audit: et credit ei: qui misit me: habet uitam eternam. </div>
            <div type="sub" n="25">hoc non difficile erat persuasu. que tamen si prompte accepissent: in reliquis facilius erudiri potuissent. </div>
            <div type="sub" n="26">Hec itaque magnorum et humilium confusio per quam utilis est. hic ergo inquit uidebit uitam eternam: et in iudicium non ueniet. sed transibit a morte in uitam. </div>
            <div type="sub" n="27">His duobus fidem sibi conciliat. et cum patre credendum. et credenti tantum premii propositum dicit. </div>
            <div type="sub" n="28">In iudicium autem non ueniet. hoc est: non punietur. Mortem autem non huius seculi: sed eternam intelligit. quemadmodum et uitam. </div>
            <div type="sub" n="29">Amen amen dico uobis. quia uenit hora: et nunc est: quando mortui audient uocem filii dei: et qui audierint: uiuent. uerba re comprobat. </div>
            <div type="sub" n="30">Nam cum dixisset. Sicut pater suscitat mortuos. et uiuificat. sic et filius quos uult uiuificat. Ne uideretur superbe et arroganter loqui etiam operum ueritatem enarrat. cum inquit. Venit hora. </div>
            <div type="sub" n="31">quam ne longo post tempore futuram arbitreris: subdit. et nunc est: quando mortui audient uocem filii dei: et uiuent. Intueris incredibilem eius potestatem? </div>
            <div type="sub" n="32">Sicut in resurrectione ita et nunc erit inquit. Tunc enim audita imperantis uoce resurgemus. In precepto dei inquit: mortui resurgent. </div>
            <div type="sub" n="33">Et unde constat non perperam dictum? quoniam nunc adesse dicit. Nam si futura tantum adnunciaret: non immerito esset dubitandum. </div>
            <div type="sub" n="34">sed se in terris cum ipsis conuersante: hec uentura dicit. Neque enim nisi potestatem habuisset: id polliceretur: ne ridiculus omnibus esset. </div>
            <div type="sub" n="35">Inde firmissima ratione comprobat. Sicut pater habet uitam in semetipso: sic dedit et filio uitam habere in semetipso. </div>
         </div>
         <div type="sec" n="3">
            <div type="sub" n="1">Ecce quomodo in nullo prorsus differunt. preterquam quod alter pater est. alter filius. </div>
            <div type="sub" n="2">Verba: hanc tantum uidentur facere differentiam. cetera equalia et indiscreta. unde perspicuum est: tam potenter omnia filium: quam patrem facere. </div>
            <div type="sub" n="3">Sic enim habet uitam: ut pater. Propterea statim additur: ut ex hoc: illud intelligamus. Quid nam? Et potestatem dedit ei iudicium facere. </div>
            <div type="sub" n="4">Et qua gratia resurrectionem et iudicium frequenter meminit. Sicut pater inquit suscitat mortuos. et uiuificat. sic et filios quos uult uiuificat. Et iterum. Neque pater iudicat quemquam. sed omne iudicium dedit filio. </div>
            <div type="sub" n="5">et sicut pater habet uitam in semetipso. sic dedit et filio uitam habere in semetipso. Et iterum. Qui audiunt uocem filii dei uiuunt. et hoc in loco potestatem dedit ei iudicium facere. </div>
            <div type="sub" n="6">Que nam inquam tam frequens iudicii: uite. resurrectionis: commemoratio? quoniam hec omnium maxima sunt: et que possunt difficilem etiam auditorem ad credendum adducere. </div>
            <div type="sub" n="7">Qui enim credit resurrectionem et scelerum penas: etiam sine aliis signis hoc solo assentietur: et beniuolum sibi iudicem reddere curabit. </div>
            <div type="sub" n="8">Quia filius hominis est. nolite hoc admirari. Paulus samotacensis non sic legit. Sed potestatem dedit ei iudicium facere: quia filius hominis est. </div>
            <div type="sub" n="9">quod minime sequitur. Non enim propterea accepit iudicium quia homo est. nam nihil prohibuisset omnes homines iudices esse. </div>
            <div type="sub" n="10">sed quoniam ineffabilis illius substantie filius est: ideo iudex. Quamobrem ita legendum: quia filius hominis est nolite hoc admirari. </div>
            <div type="sub" n="11">Nam cum uideretur id repugnare et nihil aliud quam purum hominem esse arbitrarentur. uerba autem supra hominem: ac etiam angelos: et solius dei. </div>
            <div type="sub" n="12">hanc tollens obiectionem addidit. Nolite mirari hoc quia filius hominis est. Quia uenit hora in qua omnes qui in monumentis sunt audient uocem filii dei: et procedent qui bona fecerunt in resurrectionem uite: qui uero mala egerunt in resurrectionem iudicii. </div>
            <div type="sub" n="13">et quanam gratia non dixit. Nolite mirari quia filius hominis est (etenim dei quoque est ut superius audient uocem filii dei) sed resurrectionis tantum meminit? </div>
            <div type="sub" n="14">Ne admireris nullam hic dei mentionem habitam. Qui enim quod proprium dei est narrat: satis admonet auditores ut reliquum intelligant: quod scilicet et deus et dei filius est. </div>
            <div type="sub" n="15">Nam si uerbis frequenter repetisset quod miraculis ostendebatur: uisus esset cause tanquam imbecilliori diffidere. </div>
            <div type="sub" n="16">Etenim qui silogismos faciunt: positis partibus sine conclusione: sepenumero aperte demonstrant quod queritur: et cum attentiores auditores reddant: et magis laudentur: </div>
            <div type="sub" n="17">ipsum repugnantem in suam adducunt sententiam. Itaque presentes melius iudicium ferre possunt: cum aduersarii se uictos profitentur. </div>
            <div type="sub" n="18">Et Lazari resurrectionem memorans iudicium tacuit. non enim propterea suscitatus est. </div>
            <div type="sub" n="19">Huic autem uniuersali resurrectioni addidit. qui bona fecerunt procedent in resurrectionem uite. qui uero mala egerunt in resurrectionem iudicii. </div>
            <div type="sub" n="20">Hac iudicii appellatione Iohannes auditorem compellit: ut sibi persuadeat: </div>
            <div type="sub" n="21">quod qui credit in filium: non iudicatur. qui autem non credit: iam iudicatus est. ita et in hoc loco et iudicii et malorum supplicii meminit. </div>
            <div type="sub" n="22">Nam cum dixisset. Qui uerbum meum audit et credit ei qui misit me: non iudicatur. ne quis hoc solum satis esse ad salutem arbitraretur: et opera addidit. Qui bona fecerunt: procedent in resurrectionem uite. qui uero mala egerunt in resurrectionem iudicii. </div>
            <div type="sub" n="23">Et cum orbem terrarum ipsius uoce resurrecturum: et redditurum rationem nouum quidem: nec facile credibile (etiam fidelioribus nedum iudeis) uideretur. </div>
            <div type="sub" n="24">Audi quonam id pacto confirmat rursum in auditorum descendens imbecillitatem. Non possum ego a meipso facere quicquam. sed sicut audio iudico: et iudicium meum iustum est. quia non quero uoluntatem meam. sed uoluntatem eius qui misit me. </div>
            <div type="sub" n="25">Atqui non paruum iam resurrectionis dederat argumentum: cum paraliticum sanaret quamobrem noluit prius de ea uerbum facere: quam quod non multo erat resurrectione inferius operatus esset. </div>
            <div type="sub" n="26">et cum paraliticum confirmauit: tunc iudicii fecit mentionem. Ecce sanus factus es: iam noli peccare ne deterius tibi aliquid contingat. </div>
            <div type="sub" n="27">Verumtamen et Lazari et orbis terrarum resurrectionem predicit sed Lazari mox. orbis diu post futuram. et hanc per paraliticum: et Lazari resurrectionem ostendit. Venit hora et nunc est. </div>
            <div type="sub" n="28">Ex iis que facta sunt: nondum facta demonstrat. quem ubique morem seruare deprehenditur: quod duabus uel tribus rebus predictis a factis semper futura confirmat. </div>
         </div>
         <div type="sec" n="4">
            <div type="sub" n="1">Sed tot et tantis uerbis et operibus suis Ihesus cum adhuc imbecilliores essent non contentus: aliis etiam eorum pertinatiam mollire annititur dicens. </div>
            <div type="sub" n="2">Non possum ego a meipso facere quicquam. sed sicut audio iudico: et iudicium meum iustum est. quia non quero uoluntatem meam. sed uoluntatem eius qui misit me. </div>
            <div type="sub" n="3">Nam cum aliena et a prophetarum sententia: differentia: dicere uideretur. Illi enim dicebant quod deus iudicat terram omnem. hoc est humanum genus. </div>
            <div type="sub" n="4">Et Dauid. Iudicabit populos in equitate. et Deus iudex iustus fortis et patiens. Et idem prophete omnes et Moises. </div>
            <div type="sub" n="5">Christus autem. Pater non iudicat quemquam. sed ego sum qui iudico. Hoc facile iudeum perturbare: et in suspicionem adducere poterat: ut a deo alienum christum arbitraretur. </div>
            <div type="sub" n="6">Quamobrem ad humilia descendit quantum eorum imbecillitas postulabat: ut penitus que inde suboriebatur opinio tolleretur. </div>
            <div type="sub" n="7">Ego inquit non possum a meipso facere quicquam: hoc est nihil a deo alienum uel differens: nihil quod nolit pater factum a me uidebitis: nihil dictum audietis: </div>
            <div type="sub" n="8">et ut superius cum dixit quia filius hominis est: ostendit se hominem existimatum. ita et in hoc loco: et quemadmodum cum inquit. Quod audiuimus loquimur: et quod uidimus testamur. </div>
            <div type="sub" n="9">et Iohannes. Quod uidit testatur: et testimonium eius nemo accipit. de certa utrumque cognitione: non de auditu et uisu locutus est. ita et hic per auditum nihil aliud intelligit: quam nihil aliud posse quam quod pater. </div>
            <div type="sub" n="10">Verum non tam manifeste. quoniam primum fidem non adhibuissent: nisi humiliter: et ut homo locutus esset. Sicut audio iudico. Neque dicit sicut disco. sed audio. </div>
            <div type="sub" n="11">non tamen quod audire indigeat. Neque enim ulla tantum doctrina indiget: sed ne auditione quidem. ex quo unam et eandem sententiam demonstrat. Quasi dicat. Ita iudico: ac si pater ipse iudex sit. </div>
            <div type="sub" n="12">Inde prosequitur. et noui quod iudicium meum iustum est. quia non quero uoluntatem meam. sed uoluntatem eius qui misit me. Quid dicis? habes aliam a patre uoluntatem? </div>
            <div type="sub" n="13">Etenim alibi. Sicut ego et tu unum sumus (de uoluntate et concordia loquens) da eis: ut et ipsi in nobis unum sint. hoc est in fide nostra. </div>
            <div type="sub" n="14">Ecce quod que maxime humilia uidentur: in iis sensus latet profundissimus. </div>
            <div type="sub" n="15">his enim non aliam patris aliam suam esse uoluntatem significat. sed sicut unius mentis una uoluntas est: ita patris et filii. </div>
            <div type="sub" n="16">Neque admireris tantam patris et filii conuenientiam. quandoquidem de spiritu idem dicit Paulus. Quis scit hominum: que sint hominis nisi spiritus hominis qui in ipso est. ita et que dei sunt nemo cognouit nisi dei spiritus. </div>
            <div type="sub" n="17">quod nihil aliud significat: nisi non aliam esse filii a patre uoluntatem. sed eandem. Sed si quid inquit pater uult et ego uolo. si quid ego: et pater. </div>
            <div type="sub" n="18">Et quemadmodum nemo patrem reprehenderet iudicantem: ita neque me. eadem enim utriusque sententia est. Quod si humilius hec et hominis more dicta sint: noli admirari. hominem enim adhuc ac etiam uilem arbitrabantur. </div>
            <div type="sub" n="19">Quamobrem non modo in his: quid dicatur. sed quid auditores senserint: inquirendum est: et secundum eorum opinionem uerba metienda sunt: ac si ad ea responderit. Aliter multa sequerentur absurda. </div>
            <div type="sub" n="20">Considera queso. Non quero uoluntatem meam. ergo diuerse est uoluntatis: et longe inferioris. nec inferioris tantum: sed inutilis. </div>
            <div type="sub" n="21">Nam si salutaris est: cur non queris? homines merito hoc dicerent qui multa preter dei uoluntatem sentiunt. </div>
            <div type="sub" n="22">tu autem qua gratia hoc inquis: cum in omnibus patri similis sis? Hec neque diligentis hominis neque grauis uerba esse quis diceret? </div>
            <div type="sub" n="23">Nam si Paulus ita se diuine conformat uoluntati: ut dicat. Viuo autem iam non ego. uiuit uero in me christus. Quomodo omnium dominus: non suam. sed eius qui se misit uoluntatem querit: ac si diuersa esset? </div>
            <div type="sub" n="24">Quid sibi uult hic sermo? Tanquam homo et secundum auditorum opinionem loquitur. </div>
            <div type="sub" n="25">Cum enim superius partim ut deus: partim ut homo uerba fecerit. hoc iterum in loco ad humanitatem descendit. Iudicium inquit meum iustum est? </div>
            <div type="sub" n="26">Vnde id constat. Quia non quero uoluntatem meam: sed eius qui misit me. Sicut enim homines qui omni in se affectu liberi sunt: de iniusto iudicio accusari nequeunt. ita neque ego. </div>
            <div type="sub" n="27">Qui enim sui amore ducitur: non immerito suspectus est: ne ea gratia iustum transgrediatur. </div>
            <div type="sub" n="28">qui uero nullam suiipsius curam habet quid eum impedire potest ne iustam ferat sententiam? Hac ratione in me utimini. </div>
            <div type="sub" n="29">Nam si non missum me a patre dicerem: neque operum meorum gloriam ad illum referrem. potuisset fortasse aliquis suspicari ad aucupandam gloriam: talem ne falso predicare. </div>
            <div type="sub" n="30">sin in alium gloriam refero. unde potest aliqua oriri suspicio? Animaduertis rationem. et unde iudicium suum iustum confirmat? </div>
            <div type="sub" n="31">Vides ut sepius dixi quamaperte intelligatur? sed quid dixi? </div>
            <div type="sub" n="32">Nimiam uerborum humilitatem: maxime intelligentibus persuadere. non que in promptu et prima fronte sententia occurrit eam accipiendam. sed altiorem sensum inuestigandum: neque humi immorandum. </div>
         </div>
         <div type="sec" n="5">
            <div type="sub" n="1">His igitur rationibus dilectissimi: nolimus christi uerba temere transigere. sed in omnibus scripturis sedulam inquirendi diligentiam: quare dicta sint adhibeamus. </div>
            <div type="sub" n="2">Neque existimemus satis nobis ad excusationem esse ignorantiam et simplicitatem. Non enim bonos tantum nos esse iussit christus: sed et prudentes. </div>
            <div type="sub" n="3">Vtamur ergo cum simplicitate prudentia in doctrina: et uite integritate: et nosipsos in hac uita iudicemus: ne postmodum cum mundo iudicemur: </div>
            <div type="sub" n="4">et tales erga conseruos nos exhibeamus: qualem erga nos deum cupimus. Dimitte inquit nobis debita nostra: sicut et nos dimittimus debitoribus nostris. </div>
            <div type="sub" n="5">Et profecto scimus non equo animo castigationes tollerare. uerumtamen si non reprehensoris. sed nostre consuli utilitati intelligemus. omnem iram omnem indignationem deponemus. </div>
            <div type="sub" n="6">Etenim qui centum denarios debitori non dimisit: non conseruum. sed seipsum lesit: et tot milibus talentorum que sibi dimissa erant obnoxium reddidit. </div>
            <div type="sub" n="7">Igitur cum aliis non dimittimus: non dimittimus nobis. Quamobrem nolimus deo dicere ne memineris peccata nostra. sed alter alteri. Ne memineris conseruorum inuicem peccata. </div>
            <div type="sub" n="8">Nam tu prior in te commissa iudicas. inde in se deus. Tu legem scribis de uenia et pena. Tu fers sententiam. et an deus tuorum peccatorum recordetur tui iuris est. tu dominus. </div>
            <div type="sub" n="9">Propterea Paulus dimittere iubet: si quid aduersus aliquem habet: quod queratur: atque ita: ut ne reliquarum quidem minimum relinquatur. </div>
            <div type="sub" n="10">Si quidem christus non solum nostra peccata in medium non protulit: </div>
            <div type="sub" n="11">neque obiecit. sed dimisit: et deleuit cirographum: neque delicta nostra reputauit: ut meminit Paulus. hoc et nos sequamur exemplum: offensas omnes animo deleamus: </div>
            <div type="sub" n="12">officia duntaxat reputemus: Nullum odii uestigium relinquatur. </div>
            <div type="sub" n="13">Quod si nihil in nos officii proximus contulerit: tanto magis dimittendo merebimur: et magis laudabimur. </div>
            <div type="sub" n="14">Alii uigilando: in nuda humo dormiendo: carnem assiduis laboribus macerando: delent peccata. tibi faciliori uia: nemini succensendo: idem consequi datur. </div>
            <div type="sub" n="15">Quod contra te ensem: ut insanus et furens stringis? Quid culpa tua: futura gloria fraudaris. cum ad eam consequendam totis uiribus contendendum sit? </div>
            <div type="sub" n="16">Nam si presentis uite gloria tantopere optanda est: quid de futura dicendum: ubi nullus dolor: nulla tristicia: nullus luctus: nullus mortis metus: nullus bonorum finis: </div>
            <div type="sub" n="17">Beati et ter: et sepius inquam beati: qui superna illa sede fruuntur. quemadmodum miseri et sepius miseri: qui ea se priuant. Sed quid illam nobis uitam largitur? </div>
            <div type="sub" n="18">Audi Ihesum ipsum adolescenti dicentem quid facturus sis. Nam cum ille rogaret quid boni faciam ut habeam uitam eternam? cum alia mandasset: in proximi tandem dilectionem euasit. </div>
            <div type="sub" n="19">At fortasse auditorum quispiam secundum diuitem illum dixerit seruamus nostra: non furamur: non occidimus: non fornicamur. </div>
            <div type="sub" n="20">sed quod proximum diligas ut diuitem decet: minime dicere poteris. Nam nisi et inuidia et maledictis affecto proximo: opem tuleris: nisi indigenti opes tuas impartiaris: non diligis. </div>
            <div type="sub" n="21">Verum christus non sola hac dilectione contentus. Vende inquit omnia que habes et da pauperibus: et ueni sequere me: </div>
            <div type="sub" n="22">quo uerbo operum imitationem significauit. Quid hinc discimus? Quod qui hec omnia non operatur supremam illam sedem consequi non potest. </div>
            <div type="sub" n="23">Nam cum ille dixisset. omnia feci: tanquam maxima quadam parte deficiente ad perfectionem: inquit. Si uis perfectus esse. Vende omnia que habes et da pauperibus: et ueni sequere me. </div>
            <div type="sub" n="24">hoc primum discendum. secundo in loco quod illum reprehendit frustra se gloriantem. Qui enim in tanta copia rerum uiuebat: et pauperes intuebatur: quo nam pacto proximum diligebat? </div>
            <div type="sub" n="25">decipiebatur ergo. At nos et illud et hoc faciamus: et summa diligentia nostras in pauperes erogemus facultates. celum nobis emamus. </div>
            <div type="sub" n="26">Nam si pro huius seculi dignitate omnia nostra nonnunquam exponimus: pro dignitate inquam in hac dumtaxat uita duratura: immo que interdum paulopost etiam uiuentes deserit. </div>
            <div type="sub" n="27">[abest] </div>
            <div type="sub" n="28">si multi pro ea uitam quoque ponere non dubitarunt. Quid nobis miserius est qui pro illa que in eternum permansura est gloria: que nunquam auferri potest: ne parua quidem et que paulopost uel in hac uita uelimus: nolimus: relicturi sumus dare patimur? </div>
            <div type="sub" n="29">Quanta hec queso insania que nobis inuitis eripiuntur: ea impresentia sponte dare: postmodum largiter recipere nolumus? </div>
            <div type="sub" n="30">an si quis morti damnatus omnibus suis facultatibus uitam redimendi optionem acciperet: nonne ad gratiam adscriberet? </div>
            <div type="sub" n="31">nunc autem cum uel dimidio rerum nostrarum a gehenna liberari possimus: eius ignibus torqueri: quam quicquam erogare malumus: ac si omnia amittamus. </div>
            <div type="sub" n="32">Quam ergo excusationem quam ueniam merebimur: cum tam facili ad uitam uia precisa: nullo nobis fructu proposito deferamur in preceps: presentibus et futuris bonis: sponte nostra priuemur: cum utrisque facile perfrui possemus? </div>
            <div type="sub" n="33">Quod si in hunc usque diem nostram spreuimus utilitatem: nunc tandem ad nos reuersi: res nostras ad necessaria dirigamus: ut futura bona consequamur. gratia et benignitate domini nostri ihesu christi cum quo patri gloria simul et spiritui sancto in secula seculorum amen. </div>
         </div>
      </div>
      <div type="hom" n="40">
         <div type="title" n="title">Omelia XL </div>
         <div type="sec" n="1">
            <div type="sub" n="1">Si ego testimonium perhibeo de meipso: testimonium meum non est uerum. Alius est qui testimonium perhibet de me: et scio quia uerum est testimonium eius quod perhibet de me. </div>
            <div type="sub" n="2">Qui metalla fodere aggreditur artis ignarus: auri uenas non inuenit. sed confunditur: et laborem subit incassum. </div>
            <div type="sub" n="3">ita qui diuinarum scripturarum ordinem non intelligunt: qui earum proprietates: qui leges: non disquirunt. sed omnia ad uerborum sonum accipiunt: aurum terre confundentes: nunquam reconditum in iis thezaurum assequntur. </div>
            <div type="sub" n="4">Hoc mihi in mentem uenit quoniam propositus nobis locus est multi auri plenus: quod tamen non omnibus in promptu est. sed arcana quadam obscuritate obrutum. </div>
            <div type="sub" n="5">Quamobrem effodiendo et diligenter purgando: ad uerum sensum perueniendum est. Quis enim non statim perturbaretur audiens christum dicentem. Si testimonium perhibeo de meipso: testimonium meum non est uerum. </div>
            <div type="sub" n="6">Nam multis in locis de seipso testimonium perhibentem uidemus. siquidem samaritane dixit. Ego sum christus. Et ceco. Qui loquitur tecum ipse est. Et iudeis. Quomodo uos dicitis quia blasphemas: quia dixi filius dei sum? </div>
            <div type="sub" n="7">Et alibi sepenumero. Si ergo hec omnia mendacia sunt. Que nobis salutis spes futura est? unde uerum inueniemus? quando ipsa ueritas dicit: testimonium meum non est uerum? </div>
            <div type="sub" n="8">Hoc autem non modo contrarium uidetur: sed et aliud non minus. Nam et alibi. Si ego testimonium inquit perhibeo de me: testimonium meum uerum est. </div>
            <div type="sub" n="9">Vtrum horum ut uerum recipiam: utrum ut falsum reiiciam? Si uerba ipsa simpliciter accipiantur: neque personam: neque causam perscrutabimur. </div>
            <div type="sub" n="10">Si enim testimonium eius non est uerum: neque hoc uerum. Vtrumque ergo falsum. Quid sibi uult hic sermo? </div>
            <div type="sub" n="11">Diligenter inuigilandum: uel potius diuina gratia opus est: ne nudis uerbis insistamus. Ita heretici in errorem incidunt: neque sententiam: neque audientis habitum inquirentes. </div>
            <div type="sub" n="12">Nisi enim tempora: locos: auditorem et alii huiusmodi consideremus: multa sequerentur absurda. </div>
            <div type="sub" n="13">Que nam ergo sententia? Dicturi erant iudei. Si tu testimonium perhibes de teipso: testimonium tuum non est uerum. </div>
            <div type="sub" n="14">Idcirco preoccupauit Ihesus. quasi dicat Fortasse dicetis uos mihi non credituros nemo qui repente de seipso testimonium perhibet habet apud homines autoritatem. </div>
            <div type="sub" n="15">Illa autem particula non est uerum. non temere legenda est. sed ad illorum opinionem referenda. hoc est. Vobis non est uerum. </div>
            <div type="sub" n="16">Non enim ex autoritate sua: sed pro auditorum suspitione loquitur quam arguit. eorum adducens obiectionem. </div>
            <div type="sub" n="17">Verum cum dicit. Si ego de meipso testimonium perhibeo: uerum est testimonium meum: qui scit et qualis existimari debeat: ostendit. et de se loquens. </div>
            <div type="sub" n="18">Cum enim mortuorum resurrectionem et iudicium adnunciasset: et quod qui credit in ipsum non iudicatur. sed uenit ad uitam. quod sedebit ab omnibus rationem exacturus. </div>
            <div type="sub" n="19">quod equalem habeat patri potestatem: atque uirtutem. hec omnia confirmaturus. necessario eorum primum obiectionem posuit. </div>
            <div type="sub" n="20">Dixi inquit. Sicut pater suscitat mortuos et uiuificat: sic et filius quos uult uiuificat. Dixi: neque pater iudicat quemquam. sed omne iudicium dedit filio. </div>
            <div type="sub" n="21">Dixi honorandum filium sicut patrem: et qui non honorificat filium non honorificat patrem. Dixi qui uerbum meum audit et credit ei qui misit me: non ueniet in iudicium. Sed transiet de morte in uitam. </div>
            <div type="sub" n="22">Quod uox mea mortuos suscitabit. Et qui sunt: et futuri: quod peccatorum rationem exigam ab omnibus. et iuste et pro uniuscuiusque meritis iudico. </div>
            <div type="sub" n="23">Cum igitur hec omnia quidem magna asseruisset: neque iudei credidissent. obscuriora prius adducit. </div>
            <div type="sub" n="24">mox rem confirmaturus quasi ita dicit. Dicetis fortasse me de meipso testimonium perhibere: neque fidem mihi adhibendam. </div>
            <div type="sub" n="25">Quibus uerbis eorum ponens obiectionem: soluit: ostenditque eorum mentis abscondita non ignorare. Ita primum uirtutem suam indicat: </div>
            <div type="sub" n="26">inde probationes affert perquam manifestas. triplex testimonium ad uerborum suorum. probationem adducens. opera sua: patrem testem: Iohannis preconium. et primum imbecillius. </div>
            <div type="sub" n="27">Cum enim dixisset. Alius est qui testimonium perhibet de me. Subdidit. Vos misistis ad Iohannem: et testimonium perhibuit ueritati. </div>
            <div type="sub" n="28">Quod si non est uerum testimonium eius quomodo dicit. Scio quod uerum est testimonium Iohannis. et testimonium perhibuit ueritati? </div>
            <div type="sub" n="29">Ecce manifeste constat: cum dixit testimonium meum non est uerum: secundum illorum opinionem locutum. </div>
         </div>
         <div type="sec" n="2">
            <div type="sub" n="1">Quid si ille ad gratiam testatus est? </div>
            <div type="sub" n="2">Ne hoc diceret non inquit Iohannes testimonium perhibuit de me. sed prius uos misistis ad Iohannem. Non misissetis nisi dignum arbitraremini: cui fides esset adhibenda. </div>
            <div type="sub" n="3">Et quod maius est non miserunt interrogatum de christo Iohannem. sed de seipso. Cuius igitur in propriis rebus testimonium fide dignum putabant. longe magis: in alienis. </div>
            <div type="sub" n="4">Siquidem non ita de seipso locutus: ut de altero quispiam creditur. Iohannes autem tante apud iudeos erat opinionis: ut de se alterius non indigeret testimonio. </div>
            <div type="sub" n="5">Non enim qui missi sunt dixerunt quid dicis de Christo? sed tu quis es? Quid dicis de teipso. Adeo ipsum admirabantur. Hoc totum significauit Ihesus his uerbis. Vos misistis ad Iohannem. </div>
            <div type="sub" n="6">Propterea euangelista: non missos tantum dixit. sed missorum personas diligentius exponit. non ex infima plebe uiros: non abiectos et uiles: non qui corrumpi et decipi possent. sed sacerdotes et phariseos: qui sane eius uerba intelligerent. </div>
            <div type="sub" n="7">Ego autem non ab homine testimonium accipio. Qua ergo gratia Iohannis adducis testimonium? Non erat hominis Iohannis testimonium. Qui misit me inquit baptizare in aqua: ille mihi dixit. </div>
            <div type="sub" n="8">Erat itaque dei: non Iohannis testimonium. Nam ab eo id didicerat. Sed ne dicerent: unde a deo didicit? et reprehenderent maiorem immodum. ad eorum suspitionem respiciens imponit silentium. </div>
            <div type="sub" n="9">Neque enim credibile erat: Multos scire id Iohannem a deo accepisse. sed tanquam ipse ex se diceret: fidem ei adhibebant. Ideo inquit ego non ab homine testimonium accipio. </div>
            <div type="sub" n="10">Sed ne dicerent. Si non accipis ab homine testimonium cur adducis? Vide quo pacto obiectioni occurrit. Sed hoc dico ut uos salui sitis. </div>
            <div type="sub" n="11">Hoc est. Ego hominis non indigeo testimonio: cum deus sim. uerum cum Iohannes tante apud uos autoritatis sit: cum tanquam prophetam admiremini </div>
            <div type="sub" n="12">(etenim ciuitas omnis ad iordanem ipsum auditum effundebatur) mihi autem et miracula facienti non creditis. idcirco eius uobis testimonium in memoriam reduco. Ille erat lucerna ardens et lucens. uos autem uoluistis exultare ad horam in luce eius. </div>
            <div type="sub" n="13">Ne dicerent. Quid ad nos si ille testimonium perhibuit? id nos non recepimus. Recepisse ostendit. Neque enim contemnendos miserunt nuncios: et uoluerunt exultare: adeo illum admirabantur. Neque poterant contradicere. </div>
            <div type="sub" n="14">Illud autem uerbum: ad horam: facilem eorum mutationem: et fluxum: et infirmum studium: indicat. Ego autem habeo testimonium maius Iohanne. </div>
            <div type="sub" n="15">Nam si uelletis rem ipsam et opera mea considerare: ipsa longe magis uos adducerent ad credendum. cum noletis. ad Iohannem uos relego. Non quod ego indigeam. sed quoniam omnia facio: ut uos alliciam: uos saluos faciam. </div>
            <div type="sub" n="16">Habemus enim operum testimonium Iohanne maius. tamen quod nobis proprius est et familiarius: quod uos magis admiramini utor. </div>
            <div type="sub" n="17">[abest] </div>
            <div type="sub" n="18">Lucernam autem Iohannem appellauit: ut ex se lucem non habere. sed a spiritus gratia demonstraret. Quod ad sui differentiam posuit. sed non ita manifeste dixit: quod esset sol iusticie. </div>
            <div type="sub" n="19">sed tantum eos acrius tetigit. quod quemadmodum illum contempserunt: se quoque contemnerent. </div>
            <div type="sub" n="20">Etenim quem tanti faciebant ad horam admirati sunt. quod nisi fecissent quamprimum christo: illius persuasione credidissent. Vt igitur eos omni uenia indignos ostendat: addidit. Ego habeo testimonium maius Iohanne. </div>
            <div type="sub" n="21">quale? Operum: Opera enim inquit. que dedit mihi pater ut perficiam ea. ipsa opera que ego facio testimonium perhibent de me. quia pater me misit. </div>
            <div type="sub" n="22">Hic paralitici: et filii reguli sanati: et aliorum plurium meminit. Nam diceret fortasse quispiam magnifica Iohannis uerba de Ihesu: ad gratiam dicta: </div>
            <div type="sub" n="23">quamuis neque eiusmodi de Iohanne uiro optimo et tante apud iudeos admirationis: suspicio oriri posset. Verum opera etiam insanis persuaderent. Ideo eorum adduxit testimonium: </div>
            <div type="sub" n="24">[abest] </div>
            <div type="sub" n="25">et respondet obiectioni: quod non esset a deo qui sabbatum non custodit. Hac gratia inquit. Opera que dedit mihi pater. atqui suapte autoritate ea operabatur. Sed ad maius indicium quod nihil contra patris uoluntatem faceret humilius locutus est. </div>
         </div>
         <div type="sec" n="3">
            <div type="sub" n="1">sed quamobrem non dixit. Opera que dedit mihi pater testantur me equalem patri? </div>
            <div type="sub" n="2">utrunque enim ex operibus ostendisset: et se equalem patri: quod alio in loco his uerbis confirmauit: Si mihi non creditis operibus credite: ut cognoscatis et credatis: quod ego in patre et pater in me est. </div>
            <div type="sub" n="3">Vtrunque inquam ostendisset et se equalem patri: et minime illi contrarium. Quamobrem ergo non ita dixit. sed potiori parte relicta minorem posuit? Quoniam id nimium a principio uisum esset. </div>
            <div type="sub" n="4">Nam si longe minus est credi a deo uenisse quam deo equalem esse. alterum enim etiam prophetarum erat. alterum minime. </div>
            <div type="sub" n="5">pro minori tamen magnam adhibet diligentiam: intelligens quod si hoc auditores reciperent? reciperent etiam alterum: et maius memorans testimonium quod minus est posuit: ut et id reciperetur. </div>
            <div type="sub" n="6">Et qui misit me pater ipse testimonium perhibuit de me. Et quo nam pacto? Hic est filius meus dilectus: in iordane: ipsum audite. Sed hoc probatione indigebat. </div>
            <div type="sub" n="7">Iohannis uero testimonium manifestum erat. Ipsi enim ad eum miserant: nec inficiari poterant: et signa similiter uiderant: et ipsum sanatum audierant: et crediderant: et propterea eum accusabant: </div>
            <div type="sub" n="8">Relinquebatur ergo ut patris testimonium demonstraret. Quod confirmaturus inquit. Nec uocem eius unquam audistis. Et quomodo Moises dicit deus locutus est. Moises autem respondit </div>
            <div type="sub" n="9">Quomodo Dauid liguam inquit quam non nouerat audiuit? iterum Moises. Si est gens talis que audiuit uocem dei. Neque speciem eius uidistis. Atque et uidisse eam Hesaias Hyeremias Hyezechiel et alii complures testantur. </div>
            <div type="sub" n="10">Quid ergo inquit Christus? in philosophicam paulatim introducit disciplinam: ostendens deum neque uocem habere: neque speciem: sed esse omni figura: omni uoce superiorem. </div>
            <div type="sub" n="11">Nam sicut dicendo neque uocem eius audistis: non uocem quidem proferre inquit: sed non audiri. ita neque speciem eius uidistis. non formam habere et non uideri. </div>
            <div type="sub" n="12">Verum neutrum id habere: intelligit. Etenim ne se iactatorem appellarent et tantum ad Moysem deum locutum dicerent: </div>
            <div type="sub" n="13">ut dixerunt. Nos scimus quia Moisi locutus est deus. Hunc autem nescimus unde est. inquit. Neque uocem deum habere neque speciem. </div>
            <div type="sub" n="14">Et quid hoc dico? Non modo neque audistis deum neque uidistis sed quod maxime gloriamini que accepistis a deo precepta: </div>
            <div type="sub" n="15">ea habere non potestis gloriari. Ait ergo et uerbum eius non habetis in uobis manens. Hoc est institutiones: precepta legem: prophetas. </div>
            <div type="sub" n="16">nam licet ea deus instituerit. non tamen apud uos sunt: quam mihi non creditis. </div>
            <div type="sub" n="17">Nam si ubique scripture mihi necessario credendum testantur. uos autem mihi non creditis eius uocem longe a uobis abesse perspicuum est. </div>
            <div type="sub" n="18">Ideo subdidit quia quem misit ille. huic uos non creditis. Deinde ne dicerent. et quo pacto si uocem eius non audiuimus tibi testimonium perhibuit. </div>
            <div type="sub" n="19">His uerbis occurrit. Scrutamini scripturas quia uos putatis in ipsis uitam eternam habere. Ille sunt que testimonium perhibent de me. Scripturarum testimonium adducit. </div>
            <div type="sub" n="20">Atqui et apud iordanem et in monte perhibuit deus testimonium. Non tamen hoc adducit. </div>
            <div type="sub" n="21">Non enim fortasse credidissent. Vocem namque ex monte non audierant. Apud iordanem audierant quid. non tamen attenderant. </div>
            <div type="sub" n="22">Idcirco relegat eos ad scripturas: ubi sit patris testimonium. prius tamen antiqua tollit in quibus gloriabantur tamquam deum uiderint et audierint. </div>
            <div type="sub" n="23">Cum enim consentaneum esset iudeos que in monte facta sunt non credituros: eorum primo suspitionem reprehendit: et consentire scripture demonstrat: ad quarum eos testimonium relegat. </div>
         </div>
         <div type="sec" n="4">
            <div type="sub" n="1">Hoc nos ex illo aduersus hereticos hinc arma sumamus. </div>
            <div type="sub" n="2">Omnis enim scriptura diuinitus inspirata utilis est ad docendum: ad arguendum: ad corrigendum: ad erudiendum in iustitia: ut perfectus sit homo dei ad omne opus bonum instructus. </div>
            <div type="sub" n="3">Non aliis abundet: aliis careat. hic enim non est perfectus. Que enim utilitas dic queso: cum quispiam intente orationibus uacat non autem affatim calamitosis miseretur: </div>
            <div type="sub" n="4">uel si miseretur cupidus tamen est: et uiolentus: uel si his abstineat: ad ostentationem abstinet: uel si optimo animo miseretur inde postmodum in superbiam effertur: </div>
            <div type="sub" n="5">uel si humilis sit et ieiunii se macerat: auaricie studiis et terre incumbit. </div>
            <div type="sub" n="6">Radix enim et mater omnium malorum auaricia est: hanc formidemus hanc fugiamus. hoc peccatum orbem terrarum perdidit. hoc omnia confudit. hoc a felicissimo christi seruitio nos abduxit. </div>
            <div type="sub" n="7">Non enim potestis inquit seruire deo et mamone. quod contraria chrysto precipit. Siquidem christus dicit. Da indigentibus. Mamona rape ab indigentibus. </div>
            <div type="sub" n="8">Christus: insidiantibus et calumpniantibus ignoscas. Mamona: qui tibi nullam iniuriam intulerunt: persequaris. </div>
            <div type="sub" n="9">Ille pius esto et mansuetus. hic crudelis et inanis. nihil te mouerant lachrime pauperum: ut in illa die seuerum nobis iudicem non conciliemus. </div>
            <div type="sub" n="10">Tunc enim omnia opera nostra in omnium conspectum proferentur: et quos iniuria affecimus: quos spoliauimus: omnem nobis auferent excusationem. </div>
            <div type="sub" n="11">Nam si Lazarus diuitem (non quod ullam ab eo iniuriam acceperit sed quod non inuenerit misericordiam) tam acerrime accusauit: ut nullam consequutus sit ueniam. </div>
            <div type="sub" n="12">quam nam ii consequentur qui non modo nulla in calamitosos misericordia usi sint: sed uim inferunt: et pupillorum diripiunt facultates? </div>
            <div type="sub" n="13">Si qui christum esurientem non pascunt: tantum eos manet supplicium. quid de iis existimandum est: qui rapiunt aliena: qui multis uim inferunt: qui omnia operantur iniuste. </div>
            <div type="sub" n="14">Hanc nos cupiditatem caueamus dilectissimi. Cauebimus autem si iniustos homines: et iniuste locupletatos: qui iam obierunt considerabimus: quorum pecuniis et laboribus alii fruuntur. Ipsi uero igni et suppliciis cruciantur intollerabilibus. </div>
            <div type="sub" n="15">et que nam dementia in hac uita anxie semper et in summis laboribus uiuere: ut mortui penis immortalibus torqueamur. Licet nobis et in hac uita in deliciis et uoluptatibus uiuere: </div>
            <div type="sub" n="16">quas nihil adeo parit: quam eleemosine conscientia. et cum hinc migrabimus uiciorum sordibus uacuos: bona assequi sempiterna. </div>
            <div type="sub" n="17">Nam sicut malicia et uiuentes et mortuos affligit et torquet: ita uirtus ante celestis regni participationem: sectatores suos et spe bona: et incredibili fouet uoluptate. </div>
            <div type="sub" n="18">Quam ut et in hoc et futuro seculo consequamur bonis operibus muniamur. Sic futuram nobis coronam comparabimus. </div>
            <div type="sub" n="19">gratia et benignitate domini nostri ihesu christi cum quo patri et spiritui sancto gloria in secula. </div>
         </div>
      </div>
      <div type="hom" n="41">
         <div type="title" n="title">Omelia XLI </div>
         <div type="sec" n="1">
            <div type="sub" n="1">Scrutamini scripturas quia uos putatis in ipsis uitam eternam habere et ille sunt que testimonium perhibent de me: et non uultis uenire ad me ut uitam eternam habeatis. </div>
            <div type="sub" n="2">Longam ad uos de spiritalibus rebus orationem habemus dilectissimi. Neque tamen eam nobis satis esse ad salutem arbitramur: etiam si pro uiribus insistamus. </div>
            <div type="sub" n="3">Nam si in rebus secularibus et in comparandis diuitiis: nemo sibi satis facere uideatur: cum iis preter rationem et modum utatur. Longe magis in spiritalibus id usu uenerit. Siquidem longe hec maiori indigent studio. </div>
            <div type="sub" n="4">Propterea christus iudeos ad scripturarum non simplicem et nudam lectionem. sed ad inuestigationem perquam diligentem: relegauit. </div>
            <div type="sub" n="5">Non dixit legite scripturas. sed scrutamini. Diuina enim summa indigent diligentia. </div>
            <div type="sub" n="6">in umbra enim maioribus illis non ab re locutus est. Idcirco effodere profundius iubet: ut que alte delitescunt: inuenire possimus. </div>
            <div type="sub" n="7">Non enim rem in superficie et in promptu positam effodimus. sed que tanquam thesaurus profunde reconditur. </div>
            <div type="sub" n="8">Qui enim huiusmodi querit nisi summam adhibeat diligentiam et laborem: nunquam quesita inueniet. </div>
            <div type="sub" n="9">Quamobrem inquit. Scrutamini scripturas. Quia uos putatis in eis uitam eternam habere. </div>
            <div type="sub" n="10">Non inquit habetis. sed putatis habere ut demonstraret nihil eos sola lectione proficere. nisi fides accedat. </div>
            <div type="sub" n="11">Dicit igitur. Nunquid scripturas admiramini? Nunquid inde uitam consequi arbitramini? Ille de me perhibent testimonium. et non uultis uenire ad me? ut uitam eternam habeatis. </div>
            <div type="sub" n="12">Non immerito inquit putatis. quoniam ipsi credere nolebant sed in sola lectione gloriabantur. </div>
            <div type="sub" n="13">Deinde ne nimio studio: glorie suspitionem incuteret: et id dicere putaretur: ut sibi autoritatem conciliaret. </div>
            <div type="sub" n="14">Etenim Iohannis et patris testimonium: et opera sua meminerat: et omnia conatus est: ut eos alliceret ad credendum. </div>
            <div type="sub" n="15">ne inquam credibilem multis suspicionem incuteret. subdit. Claritatem ab hominibus non accipio. Hoc est non egeo humana gloria. </div>
            <div type="sub" n="16">Sol enim a lucerna lucem non accipit. Qua igitur gratia hoc dicitur? Vt salui sitis: </div>
            <div type="sub" n="17">ut superius inquit. Significauit tamen et hic etiam cum dixit. Vt uitam habeatis. Affert autem et aliam causam. Sed cognoui uos. quia dilectionem dei non habetis in uobis. </div>
            <div type="sub" n="18">cum tanquam dei amatores iudei christum persequerentur: quod se equalem deo faceret: sciretque non esse credituros: ne quis percontaretur cur id diceret: </div>
            <div type="sub" n="19">ut uos reprehendam inquit. quod non pietate in deum me persequemini. Nam si ipse et operibus et scripturis mihi perhibet testimonium. </div>
            <div type="sub" n="20">Quemadmodum antehac me deo contrarium arbitrati expulistis. ita ex quo uobis ueritatem ostendi recipere deberetis: si deum diligeretis. sed non diligitis. </div>
            <div type="sub" n="21">propterea hoc locutus sum: ut temere uos elatos ostendam: et inuidiam obtegere: </div>
            <div type="sub" n="22">quod etiam ex sequentibus confirmat. Ego enim ueni inquit in nomine patris mei: et non accepistis me. si alius uenerit in nomine suo illum accipietis. </div>
            <div type="sub" n="23">Animaduerte ut omnibus in locis: propter hoc se missum: et a patre accepisse iudicium et nihil posse a seipso facere profitetur: ut omnem tollat incredulitatis excusationem: </div>
            <div type="sub" n="24">sed quemnam in nomine patris uenturum dixit? Antechristum et perfidiam eorum: sine contradictione demonstrat. </div>
            <div type="sub" n="25">Nam si tanquam dei amatores me persequimini: longe magis antechristum persequi oportuerit. Ille enim neque se missum a patre: neque eius uoluntate uenire dicet. </div>
            <div type="sub" n="26">sed omnem sibi potestatem uendicabit: se omnium deum profitebitur. Vt Paulus inquit in omnibus dicentem se deum: aut quod colitur: ostendentem seipsum deum esse </div>
            <div type="sub" n="27">hoc est quod proprio nomine uenerit. ego autem me in nomine patris mei uenire profiteor. Satis id indicare poterat: quod deum non amarent. cum ab ipso missum non reciperent. </div>
            <div type="sub" n="28">Verum ex anthichristo etiam eorum impudentiam coarguit. cum eum qui se a deo missum predicat: non recipitis: </div>
            <div type="sub" n="29">coletis autem. qui se deum nescire: et se maximum deorum esse gloriabitur. perspicuum erat: quod inuidia ipsum persequebantur. </div>
            <div type="sub" n="30">ideo duas affert sermonis sui causas. et prius utiliorem. Vt salui sitis. et uitam habeatis. </div>
            <div type="sub" n="31">et licet non essent audituri: grauiorem tamen ponit: ut assolet. </div>
         </div>
         <div type="sec" n="2">
            <div type="sub" n="1">Et quidem Paulus de anthichristo disputans: prophetauit. quod mittet illis deus in operationem erroris: ut credant mendatio: ut iudicentur omnes qui non crediderunt ueritati. sed consenserunt iniquitati. </div>
            <div type="sub" n="2">Christus autem non dixit uenturum, sed si uenerit: ut remissus auditores offenderet. nam propter summam eorum perfidiam anthichristi aduentum tacuit. </div>
            <div type="sub" n="3">Paulus autem intelligentibus aperte eum manifestauit. quod illos inexcusabiles facit. </div>
            <div type="sub" n="4">Deinde incredulitatis causam his uerbis exequitur. Quomodo potestatis uos credere qui gloriam inuicem accipitis: et gloriam que a solo deo est non queritis? </div>
            <div type="sub" n="5">Hic iterum ostendit: nullam eos diuinorum considerationem habere. sed eorum pretextu proprium affectum obtegere. </div>
            <div type="sub" n="6">tantum autem a querenda dei gloria abesse: ut humanam potius quam diuinam optarent: </div>
            <div type="sub" n="7">qua ergo ratione tantum odii pro dei gloria susciperent: quam adeo contemnebant: ut etiam humanam preponerent. </div>
            <div type="sub" n="8">Cum itaque simulatam eorum in deum dilectionem arguisset: et ex iis que in se facerent: et que in antichristum essent facturi. </div>
            <div type="sub" n="9">ostendissetque nulla uenia dignos. iterum Moisen: qui eos accusat in medium adducit. </div>
            <div type="sub" n="10">Nolite putare quia ego accusaturus sum uos apud patrem. est qui accusat uos Moises in quo uos speratis. </div>
            <div type="sub" n="11">si enim crederetis Moisi: crederetis forsitan et mihi. de me enim ille scripsit. si autem illius litteris non creditis. quomodo meis credetis uerbis? </div>
            <div type="sub" n="12">hoc est. ante me ille uos uestri in me animi reprehendit. Moisi enim magis creditis quam mihi. Ecce quomodo omnem eis aufert excusationem. </div>
            <div type="sub" n="13">deum uos diligere profitebamini: me persequendo: ostendi quod eius odio hoc facitis. Dicebatis me sabbatum soluere. legem transgredi: purgaui calumniam. </div>
            <div type="sub" n="14">Contra me hec audere asserebatis: ut Moisi crederetis. Demonstraui hoc uos pacto maxime legi Moisi contradicere. </div>
            <div type="sub" n="15">tantum enim absum: ut Moisi legi repugnem. ut nemo alius eque uos accusaturus sit: quam ipse qui legem condidit. </div>
            <div type="sub" n="16">Vt igitur de scripturis inquit. in quibus putatis uitam eternam habere: ita et de Moise in quo uos speratis. ubique ipsorum armis eos confodiens. </div>
            <div type="sub" n="17">Et unde constat: Moisen accusaturum: ut te iactare non credamus? Quid tibi cum Moise? Sabbatum soluisti: quod ille obseruandum mandauit. Quomodo nos accusaturus est. </div>
            <div type="sub" n="18">Quo uteris argumento: quod in alio suo ipsius nomine uenientem simus credituri? ad hec nullum adducis testimonium. </div>
            <div type="sub" n="19">Atqui omnia hec ex superioribus confirmantur. cum enim se a deo uenisse: ab operibus: a Iohannis et patris testimonio: asseueret. constat Moisen eos accusaturum. </div>
            <div type="sub" n="20">Quid ille inquit? Siquis uenerit signa faciens: et ad deum adducens: et futura uere predicens: ei promptissimo animo parere oportet. </div>
            <div type="sub" n="21">christus omnia hec fecit. signa uerissima operatus est. ad deum omnes traxit et que predixit: rerum euentu confirmata sunt. </div>
            <div type="sub" n="22">Quod autem ob christi odium alium suscepturi sint: inde perspicuum est quoniam qui diuina uoluntate uenientem fugant: contrarium recipiunt. </div>
            <div type="sub" n="23">Neque id tibi admirationi sit: quod Moisi adducat testimonium. cum ab homine se testimonium non accipere dixerit. non enim ad Moisen. sed ad diuinam eos scripturam relegat. </div>
            <div type="sub" n="24">Verum cum scripturis minus mouerentur: se ad ipsum refert legislatorem: qui eos accusat. et expressius metum incuciens: singula eorum uerba coarguit. </div>
            <div type="sub" n="25">Considera queso. Dicebant quod dilectionis in deum gratia christum persequebantur. ostendit contrarium quod odii. Dicebant: quod Moisen defenderent. ostendit quod oppugnant. et quia ei non credunt: id faciunt. </div>
            <div type="sub" n="26">Nam si legis assertores essent: oportebat ut qui legem impleret: probarent. Si deum diligebant ei credere qui ad deum eos traheret. Si Moisi credebant: quem Moises predixerat adorare. </div>
            <div type="sub" n="27">Quod si illi qui ante me fuit. fides non adhibetur: minime mirum si me ab eo iam pridem prenunciatum expellitis. </div>
            <div type="sub" n="28">Quemadmodum ergo qui se Iohannem admirari arbitrabantur eos potius contemnere ex iis que in ipso facerent: demonstrauit. </div>
            <div type="sub" n="29">itidem et in Moise usu eis uenire ostendit: et semper in eorum caput omnia que pro se adducere opinabantur: retorquet. </div>
            <div type="sub" n="30">Tantum enim absum inquit ut a lege iudaica uos abducam: ut ipsum legislatorem contra uos testem adducam. Dicit ergo scripturas de ipso testari: </div>
            <div type="sub" n="31">ubi autem nondum aperuit: ut maiorem eis formidinem incuteret et ad inuestigandum interrogandumque excitaret. </div>
            <div type="sub" n="32">Nam si non rogatus dixisset facile contempsissent. hoc autem pacto eos rogare et discere oportebat: si attentionem prestabant. </div>
            <div type="sub" n="33">Ideo non in demonstrationibus tantum sed in sententiis et minis uehemens est: ut uel hoc saltem pacto: metu trahat ad credendum. Illi autem tacent. </div>
            <div type="sub" n="34">Talis enim malicia est? Quidquid dicatur? fiatue non exurgit. sed proprium seruat uenenum: </div>
         </div>
         <div type="sec" n="3">
            <div type="sub" n="1">sed omnis ab animo eiicienda est: nec ulli innectendus dolus. Ad prauos enim prauas uias deus mittit: </div>
            <div type="sub" n="2">et spiritus sanctus sapientie fugiet dolum: et discedet a rationibus imprudentium. Nihil enim tam stultos homines facit quam malicia. </div>
            <div type="sub" n="3">Fraudulentus enim perfidus ingratus. he nanque malicie species sunt. cum non ledentem ledit: cum nectit dolos: cum beneficiorum obliuiscitur: nonne summe pre se fert stulticie iudicium? </div>
            <div type="sub" n="4">Nihil sapientiores reddit quam uirtus. etenim gratos: benignos: mites: humanos: mansuetos lenes: ceteris uirtutibus preditos efficit. </div>
            <div type="sub" n="5">Quid ita affectis prudentius. fons mater radix sapientie uirtus non secus ac malicia omnis ex stulticia oritur. Siquidem superbus et iracundus quoniam sapientia carent: iis affectibus absumuntur. </div>
            <div type="sub" n="6">Ideo inquit propheta. Non est sanitas in carne mea a facie insipientie mee: </div>
            <div type="sub" n="7">ut omne peccatum e stulticia ortum habere demonstret. nam qui uirtuti studet: qui deum timet iis sapientissimus est. </div>
            <div type="sub" n="8">Initium inquit sapientie timor domini. Quod si ita est: malus: qui dei timorem non habet: sine dubio non est sapiens. </div>
            <div type="sub" n="9">qui hac uera caret sapientia stultissimus est. Atqui multi malos admirantur: quod et iniuriam facere et offendere possint: </div>
            <div type="sub" n="10">non intelligentes eos maxime miseros existimandos: qui cum alios se ledere arbitrentur in se ensem stringunt. quod ultime est dementie: </div>
            <div type="sub" n="11">ut seipsum ledendo quis non cognoscat sed sibi alium ledere uideatur. Quod Paulus sentiens inquit. </div>
            <div type="sub" n="12">Quare non potius iniuriam accipitis? Quare non magis fraudem patimini? </div>
            <div type="sub" n="13">Non accipere iniuriam in non inferendo est: sicut non pati malum in non faciendo male quamuis multi ambigant: nec sapientiam amplecti uelint. </div>
            <div type="sub" n="14">Hec considerantes dilectissimi non qui accipiunt. sed qui inferunt iniuriam: eos miseros dicamus: deploremusque </div>
            <div type="sub" n="15">cum ipsi maxime accipiant: et cum deo bellum gerant: cum omnium contra se ora aperiant: cum in hoc seculo mala laborent fama: et in futuro perpetuum sibi pariant supplicium. </div>
            <div type="sub" n="16">qui autem accipiunt et magno animo omnia perferunt: deum propicium habeant: omnes eis commisereantur: omnes laudent. omnes benigne suscipiant. </div>
            <div type="sub" n="17">Ipsique in hac uita maximum sapientie exemplum prebeant. et in futuro gloriam expectent sempiternam. quam utinam omnes consequamur. </div>
            <div type="sub" n="18">gratia et benignitate domini nostri Ihesu christi cum quo patri gloria simul et spiritui sancto in secula seculorum. </div>
         </div>
      </div>
      <div type="hom" n="42">
         <div type="title" n="title">Omelia XLII </div>
         <div type="sec" n="1">
            <div type="sub" n="1">Post abiit Ihesus trans mare galilee: quod est tiberiadis et sequebatur eum multitudo magna. quia uidebant signa que faciebat super iis qui infirmabantur. </div>
            <div type="sub" n="2">Subiit ergo in montem Ihesus: et ibi sedebat cum discipulis suis. </div>
            <div type="sub" n="3">Nolimus dilectissimi prauos et maledicos homines prosequi et insectari. sed eos et eorum maliciam toleremus: cum nihil ab his uirtus offendatur nihil detrimenti accipiat. ita enim omnis eorum impetus frangitur: </div>
            <div type="sub" n="4">et quemadmodum sagitte in durum aliquod signum immisse magno impetu huc illuc disperguntur. </div>
            <div type="sub" n="5">mollius uero assecute figuntur et desinunt. ita maledicos et feros repugnando magis exasperamus: cedendo mitigamus facile: et eorum mollimus insaniam. </div>
            <div type="sub" n="6">Idcirco christus cum audissent pharisei ipsum plures quam Iohannes discipulos habere: et baptisare abiit in galileam: ut eorum inuidiam et furorem quem ex se audito ortum credibile erat. extigueret. </div>
            <div type="sub" n="7">Non tamen eundem locum quem antea peciit. non enim in cana galilee. sed trans mare concessit. Sequebatur autem eum multitudo magna quia uidebant signa que faciebat. </div>
            <div type="sub" n="8">Que nam? Cur non enumerat? Quoniam hic euangelista plurimum in christi sermonibus et doctrina uersatur. </div>
            <div type="sub" n="9">considera in toto anno. etenim nunc in festo pasche non aliud quam paralitici et filii reguli nobis signum exposuit. </div>
            <div type="sub" n="10">Neque enim omnia narrauit: neque potuisset. sed ex multis et magnis pauca. Sequebatur eum multitudo magna. quia uidebant signa que faciebat. </div>
            <div type="sub" n="11">Non philosophicis admodum subtilitatibus utitur. ad tantam enim doctrinam magis signis adducebantur et rudiores maxime. Signa inquit non fidelibus sed incredulis. </div>
            <div type="sub" n="12">Sed non huiusmodi apud Matheum populus. uerum stupebant omnes doctrinam eius. quia docebat eos tanquam potestatem habens. </div>
            <div type="sub" n="13">Quid autem montem subiit: et ibi sedebat cum discipulis? Propter futurum signum. Quod autem soli cum ipso discipuli ascenderunt. multitudinis non sequentis desidiam coarguit. </div>
            <div type="sub" n="14">Ad hoc etiam nos admonet a perturbationibus et tumultu discedendum. Idoneus siquidem ad philosophiam locus solitudo. </div>
            <div type="sub" n="15">Aliquando christus solus montem ascendit et orat: ut ostendat qui deo uult frui: cum omni cura et solitudine uacare et quietum locum querere oportere. </div>
            <div type="sub" n="16">Erat autem proximum pascha dies festus iudeorum. Quanam gratia omnibus ad solemnitatem hierosolimam properantibus ipse in galileam: et inde in capharnaum: non modo abiit: sed et ducit discipulos? </div>
            <div type="sub" n="17">Vt paulatim legem soluat cum iudeorum malicia occasionem acceperit. Cum subleuasset Ihesus oculos: et uidit quod multitudo magna uenit ad eum. </div>
            <div type="sub" n="18">Non ab re cum discipulis sedere ostendit. sed aliquid diligentius et magna omnium attentione disserere. </div>
            <div type="sub" n="19">Ex quo Ihesu studium et humilitatem in discipulos uideri licet. Sedebant intentis in magistrum oculis. Inde cum subleuasset Ihesus oculos: et uidit multitudinem uenientem. </div>
            <div type="sub" n="20">Alii euangeliste dicunt discipulos obsecrasse Ihesum: ne ieiunos dimitteret Iohannes autem Ihesum Philippum rogasse. </div>
            <div type="sub" n="21">Vtrumque mihi uerum uidetur. alio et alio tempore. illud quam hoc antiquius. Sed quamobrem Philippum interrogat? </div>
            <div type="sub" n="22">Norat qui discipuli magis doctrina indigerent. Hic est qui postmodum inquit. Ostende nobis patrem et sufficit nobis. </div>
            <div type="sub" n="23">Propterea eum rogauit: ut magis appareret miraculum: </div>
            <div type="sub" n="24">et coactus confiteri penuriam: melius intelligeretur miraculi magnitudo: quam si simpliciter id fecisset. Ait ergo. Vnde ememus panes ut manducent hi? </div>
            <div type="sub" n="25">Sic et in ueteri testamento: non prius signum fecit deus quam Moisen interrogaret. Quid est hoc quod tenes in manu tua? </div>
            <div type="sub" n="26">Nam cum admirabile aliquid et repentinum priorum nonnunquam obliuionem facere soleat. primum eum propria confessione alligare uoluit: </div>
            <div type="sub" n="27">ut nullo stupore obliuisci iam possit. Vult preterea comparatione: signi magnitudinem intelligi. </div>
            <div type="sub" n="28">Ducentorum denariorum panes inquit non sufficiunt his: ut unusquisque modicum quid accipiat. Hoc autem dicebat temptans eum. ipse enim sciebat quid esset facturus. </div>
            <div type="sub" n="29">Quid significat temptans eum. Num quid esset responsurus ignorabat? Minime. </div>
         </div>
         <div type="sec" n="2">
            <div type="sub" n="1">Quid igitur? Ex ueteri testamento licet intelligi ubi inquit. Que postquam gesta sunt: temptauit deus Abraam. Ille respondit adsum. Ait illi. Tolle filium tuum unigenitum quem diligis Isaac. </div>
            <div type="sub" n="2">Non dixit hoc: ut an pareret experiretur: cum omnia deus uideat priusquam fiant. sed hominis more utrumque dictum est. </div>
            <div type="sub" n="3">Sicut enim cum dicit. Scrutatur corda hominum. non ignorationis est. sed certissime cognitionis: ita temptauit: nihil aliud quam certam scientiam significat: </div>
            <div type="sub" n="4">uel quod probatiorem ipsum fecit. Vt ergo Abraam: ita et Philippum: interrogando admonet: ut miraculum diligentius consideret. </div>
            <div type="sub" n="5">Ideo euangelista ne quid his uerbis absurdum de christo suspicareris: et in magnum prolabereris errorem. Ipse inquit sciebat quid esset facturus. </div>
            <div type="sub" n="6">[abest] </div>
            <div type="sub" n="7">Vt igitur hoc in loco euangelista diligenter hoc notat ne decipiamur. </div>
            <div type="sub" n="8">ita cum inquit. Propterea magis querebant eum iudei interficere. quia non solum soluebat sabbatum: sed et patrem suum dicebat deum: equalem se faciens deo. </div>
            <div type="sub" n="9">nisi ea esset christi operibus confirmata sententia: eam quoque correxisset suspicionem. </div>
            <div type="sub" n="10">Nam si in Ihesu uerbis timet euangelista: ne quid perperam suspicemur. multomagis in aliorum sermonibus: si non uerum id eos opinari intelligeret. Sed nil dixit. </div>
            <div type="sub" n="11">Norat enim eam fuisse christi sententiam: quod esset equalis deo. nec eos perperam opinatos. </div>
            <div type="sub" n="12">Cum igitur interrogasset Phillipum. Dixit Andreas frater Simonis. Est puer unus hic: qui habet quinque panes hordeaceos et duos pisces. Sed hec quid sunt inter tantos? </div>
            <div type="sub" n="13">Prudentior quam Philippus Andreas. non tamen penitus rem intellexit. Puto autem eum adductum prophetarum miraculis: ut Helisei ex panibus. </div>
            <div type="sub" n="14">Precessit ergo Andreas Philippum. non tamen in ipsum cacumen euasit. </div>
            <div type="sub" n="15">Hinc deliciis dediti intelligant: quid magni illi uiri et admirabiles comederint: quam uilis et modica eorum mensa fuerit. </div>
            <div type="sub" n="16">Intueamur eorum in omnibus abstinentiam. Cum dixisset habet quinque panes hordeaceos subdidit. Sed quid hec inter tantos? </div>
            <div type="sub" n="17">Putabat enim ex paucioribus pauciora: ex pluribus plura facturum miraculorum autorem: in quo decipiebatur. </div>
            <div type="sub" n="18">Similiter enim et ex pluribus et paucioribus panes multiplicare poterat. neque enim subiecta materia indiget deus. </div>
            <div type="sub" n="19">Sed ne creatura ab ipsius sapientia aliena uideretur ut secuti homines Marcionis opinione infecti calumniati sunt: ipsa usus est creatura in miraculorum subiectum. </div>
            <div type="sub" n="20">Et cum ambo discipuli nihil sperarent: signum ostendit ita prius rei difficultate confessa: maius lucrum consequitur. Diuina enim demonstrabatur potentia. </div>
            <div type="sub" n="21">et cum signum superiori tempore a prophetis factum. licet non eodem modo facturus: et gratias prius acturus. ne stulte eius imbecillitatem opinarentur. </div>
            <div type="sub" n="22">Considera quonam pacto ex omnibus mentes erigit et differentiam demonstrat. Siquidem nondum uisis panibus: ut intelligas que non sunt: </div>
            <div type="sub" n="23">sicut ea que sunt: ei subdita esse ut Paulus testatur. Vocans que non sunt tanquam ea que sunt. </div>
            <div type="sub" n="24">tanquam paratis epulis precepit illos statim discumbere: ut hinc discipulorum animos excitaret. </div>
            <div type="sub" n="25">Cum enim ex sermone illo lucrati essent continuo paruerunt. neque perturbati sunt dicentes. Quid hoc est? Quid iubes discumbere. nihil est paratum: </div>
            <div type="sub" n="26">sed ante miraculum credere ceperunt. Et qui paulo ante adeo diffidebant: ut unde emerent panes nescirent. </div>
            <div type="sub" n="27">iam fidenter discumbere turbam faciunt. Sed quid tandem? Cum sanaturus esset paraliticum: cum suscitaturus mortuum: cum maris sedaturus tempestatem: non agit gratias. </div>
            <div type="sub" n="28">Hic agitur: unde ostendat ante cibum gratias deo agendas. Accedit ad hoc quod in minoribus maxime gratias agit: ut non indigentiam intelligas. </div>
            <div type="sub" n="29">nam si indiguisset longe magis id in maioribus fecisset: que si autoritate et uirtute propria operabatur et illa operatum constat. </div>
         </div>
         <div type="sec" n="3">
            <div type="sub" n="1">Preterea et multitudo magna aderat quam persuaderi oportebat: diuina id fieri uoluntate. </div>
            <div type="sub" n="2">Quamobrem cum solus facit signa nihil eiusmodi dicit: presente autem multitudine: </div>
            <div type="sub" n="3">ne deo et patri aduersari putaretur gratias agendo omnem penitus auffert suspicionem et dedit discumbentibus et impleti sunt. </div>
            <div type="sub" n="4">Ecce inter dominum et seruum differentia. Illi enim ad mensuram habentes gratiam dimensa faciebant miracula. deus autem absoluta potestate per quam abunde operatur. </div>
            <div type="sub" n="5">Et superauerunt inquit fragmenta: que non fuerunt superflua. </div>
            <div type="sub" n="6">sed ideo factum ne imaginatio quedam existimaretur. Et idcirco ex subiecta quoque materia operatus est. </div>
            <div type="sub" n="7">Sed qua nam gratia non dedit turbe ut ferrent sed discipulis? Quoniam hos magis erudiri uolebat. qui totius orbis magistri erant futuri. </div>
            <div type="sub" n="8">Multitudo enim parum emolumenti e miraculis erat consecutura. mox nanque obliti sunt et petunt aliud signum. </div>
            <div type="sub" n="9">discipuli plurimam consecuti sunt utilitatem. Erat autem et hoc non parum ad Iude dampnationem: qui cophinum portabat. </div>
            <div type="sub" n="10">Sed quod eorum erudicionis gratia id fecerit: in sequentibus in memoriam his uerbis reducens significat. Nondum scitis quot cophinos accepistis? </div>
            <div type="sub" n="11">et quod equali numero discipulis fuerunt cophini fragmentorum. alias uero cum non amplius admonendi essent non duodecim cophini sed septem sporte superauerunt. </div>
            <div type="sub" n="12">Ego autem non panis modo copiam et multiplicationem admiror. sed quod tantum que duodecim sportule caperent fragmenta superfuerunt: quod preuiderit quantum essent consumpturi. </div>
            <div type="sub" n="13">Tantum enim superesse uoluit. Quod profecto ineffabilis potentie est. </div>
            <div type="sub" n="14">Confirmarunt igitur fragmenta miraculum: utrumque indicantia neque imaginationem esse: et ex illis que comederant superasse. </div>
            <div type="sub" n="15">Piscium reliquie nulle superfuerunt. sed post resurrectionem non amplius ex subiecta materia quamobrem? </div>
            <div type="sub" n="16">Vt intelligas nunc materia usum: non propter necessitatem non quod ea pro fundamento indigeret. sed ut hereticis silentium imponeret. </div>
            <div type="sub" n="17">Turbe autem dicebant. Quia hic est uere propheta. O gule incredibilem auiditatem. Maiora his miracula et quidem innumera operatus est Ihesus: neque hoc unquam confessi sunt nisi nunc exsaturati </div>
            <div type="sub" n="18">unde constat: quod prophetam aliquem eximium expectabant. Etenim illi dicebant. Tu es propheta. </div>
            <div type="sub" n="19">Et hi. Hic est uere propheta: qui uenturus est in mundum. Ihesus autem cum cognouisset: quia uenturi erant ut raperent eum: et facerent regem: secessit iterum in montem ipse solus. </div>
            <div type="sub" n="20">Proh quanta gule uis: quam mutabilis sententia. iam non amplius calumniantur. nec sabbati transgressionem curant. neque dei zelo mouentur. omnes has curas pleno uentre abiecerunt. </div>
            <div type="sub" n="21">propheta erat regem uolebant. christus autem fugit. Quid tandem? ut humanarum dignitatum contemptus nos admoneret: ut ostenderet nullis secularibus rebus indigere. </div>
            <div type="sub" n="22">qui enim uilia elegerat: matrem: domum: patriam: uictum: uestimenta: quid terrena appeteret? </div>
            <div type="sub" n="23">celestia illustria erant. et magna angeli: stelle: pater: et spiritus: testimonium perhibentes. prophete ipsum iampridem adnunciantes. Terrena omnia ei uilia erant. ut hoc pacto clarius eius potestas appareret. </div>
            <div type="sub" n="24">Secessit igitur in montem eruditurus nos ut secularia contemneremus: neque huius uite claritudinem admiraremur. sed contemptis his omnibus futura optaremus: complectaremur: amaremus. </div>
            <div type="sub" n="25">Qui enim humana admiratur: nulli erit in celis admirationi. Quocirca inquit Pilato. Regnum meum non est de hoc mundo. ne uideretur humano metu: et uiribus ad persuasionem abuti. </div>
            <div type="sub" n="26">Quare inquit propheta. Ecce rex tuus uenit mansuetus: et sedens super asinam. </div>
            <div type="sub" n="27">Regnum suum non huius seculi. sed celi dicit. Propterea inquit. Gloriam ab hominibus non accipio. </div>
         </div>
         <div type="sec" n="4">
            <div type="sub" n="1">Assuescamus igitur dilectissimi huius seculi honorem contemnere. neque eum desideremus honorati sumus honore maximo: cui hic comparatus infamia: nuge: ignominia est. </div>
            <div type="sub" n="2">sicut mundi diuitie supernis illis collate: paupertas. et uita hec sine illa: mors est. Dimitte inquit mortuos. </div>
            <div type="sub" n="3">Hanc igitur gloriam aucupari nolimus: quam qui exhibent umbre sunt et somnum: et longe ipsa gloria uiliores. </div>
            <div type="sub" n="4">Gloria inquit hominis tanquam flos feni quid flore feni corruptibilius? Sed esto: sit diuturna. Quid anime conferret? Nihil sane: </div>
            <div type="sub" n="5">uerum maiorem in modum officit. quippe que seruos efficiat: et quidem emptis uiliores. seruos non uni addictos domino. sed duobus: tribus: innumeris: quibus diuersa imperantibus parent. </div>
            <div type="sub" n="6">quanto melior libertatis conditio est: quam seruitutis. Dei seruum ab hominum seruitio liberemus. </div>
            <div type="sub" n="7">At si omnino gloriam queris: immortalem aucupare: que longe utilior est et magis expetenda. </div>
            <div type="sub" n="8">Seculi homines damno tuo suam querunt utilitatem. christus contra centuplum reddit quam dederis: et tandem uitam eternam elargitur. </div>
            <div type="sub" n="9">Quid ergo satius? quid expetibilius: in terra an in celo: hominibus an deo: admirabilem apparere? damnum an lucrum consequi: ad unam diem an ad sempiterna secula coronari? </div>
            <div type="sub" n="10">Da indigenti. non histrioni. ne cum tuis pecuniis et animam illius perdas. Tu enim stulta ambitione perditionis eius causa es. </div>
            <div type="sub" n="11">siquidem qui se in orchestra exercent: si artem suam sine lucro futuram scirent iampridem destitissent. </div>
            <div type="sub" n="12">uerum cum te plaudentem accurrentem multa largientem uideant: etiamsi artis pigeret: lucri cupiditate adducuntur. </div>
            <div type="sub" n="13">Si scirent neminem laudaturum: non amplius irritos labores subirent. uerum cum omnibus se admirationi esse intelligant: multitudinis laude alliciuntur. </div>
            <div type="sub" n="14">Abstineamus dilectissimi his impensis: que nullam afferunt utilitatem. discamus in quibus et quando consumere oporteat: ne utrinque deum ad iram prouocemus: et congregando unde non licet: et dispergendo in que non licet. </div>
            <div type="sub" n="15">Qua enim in te ira: qua uindicta indignus sis: cum in meretricem eroges. mendicum expellas. </div>
            <div type="sub" n="16">nam etiamsi iusti laboris mercedem solueres: nonne crimini tibi ascribendum esset. mercedem sceleri et pro merita pena honorem impendere? </div>
            <div type="sub" n="17">Cum spoliatis orphanis et uiduis impiorum luxuriam foues: considera qui ignis quod tibi supplitium maneat. </div>
            <div type="sub" n="18">Audi Paulum. Non tantum hec faciunt: sed laudant facientes. </div>
            <div type="sub" n="19">Fortasse acrius uos arguimus. quod si non argueremus: operum tamen supplitia manent eos: qui nunquam emendantur. </div>
            <div type="sub" n="20">Quid utilitatis: si ad uestram loquerer uoluntatem: cum punienda sint scelera? probas saltantem. laudas: admiraris: nonne illo peior efficeris? </div>
            <div type="sub" n="21">Siquidem eum inopia excusat cui omnia uidentur licere. tu hac cares excusatione. </div>
            <div type="sub" n="22">ille rogatus cur aliis omissis artibus huic se dediderit. non negabit turpem et iniustam esse. sed multa paruo labore lucrari dicet. </div>
            <div type="sub" n="23">tu rogatus. quare luxuriosum: sordidum: infamem: admireris. non itidem poteris excusari. sed opus erit ut deiecto uultu erubescas. </div>
            <div type="sub" n="25">Quod si nobis quam reddas rationem non habes: quomodo apud horrendum illud tribunal et iudicium inexcusabile: ubi cogitationum: uerborum: operum omnium reddituri sumus rationem: constabimus? quibus oculis iudicium intuebimur?quid dicemus? quam causam. quam excusationem aptam aut ineptam saltem excogitabimus? quam inutiles impense? quam uoluptatis? quam proximorum: quos illa arte perdidimus? </div>
            <div type="sub" n="26">nihil te defendet. punieris sine dubio. et quidem: quod omni caret fine supplitio. </div>
            <div type="sub" n="27">Quod ne accidat: summo studio caueamus: ut spe firma hinc migrantes: sempiterna bona consequamur. </div>
            <div type="sub" n="28">Gratia et benignitate domini nostri Ihesu christi: per quem et cum quo patri gloria et spiritui sancto in secula seculorum amen. </div>
         </div>
      </div>
      <div type="hom" n="43">
         <div type="title" n="title">Omelia XLIII </div>
         <div type="sec" n="1">
            <div type="sub" n="1">Vt autem sero factum est: descenderunt discipuli eius ad mare. et cum ascendissent nauem: uenerunt trans mare in capharnaum </div>
            <div type="sub" n="2">et tenebre iam facte erant. et non uenerat ad illos Ihesus. mare autem magno uento flante exugebant. </div>
            <div type="sub" n="3">Non presens tantum discipulis suis Ihesus. sed a longe absens: eorum studet utilitati. </div>
            <div type="sub" n="4">etenim cum ubique affluere et operari posset: ex contrariis idem effecit. Contemplare igitur. Dimissis discipulis Ihesus acendit in montem. </div>
            <div type="sub" n="5">ut autem sero factum est: descenderunt discipuli eius ad mare. et ad uesperum usque: Ihesu reditum expectarunt. </div>
            <div type="sub" n="6">inde ob immensum in eum amorem adhuc ipsum querere non cessant. Non dicunt. Vesper est. tenebre nos comprehendent. Quo ibimus? </div>
            <div type="sub" n="7">loca periculosa sunt. periculosum tempus. sed magistri desiderio nauem ascendunt. Neque ab re euangelista tempus significauit: ut ex eo uehementissimam eorum dilectionem ostenderet: </div>
            <div type="sub" n="8">Quamobrem autem dimisit discipulos Ihesus: et rursus apparet solus super mare ambulans? Vt eos erudiret: quam graue ipsis esset solos relinqui. et maius sui faceret desiderium. necnon et suam demonstraret potestatem. </div>
            <div type="sub" n="9">Sicut enim non omnem doctrinam eis cum multitudine communicauit. ita neque signa. </div>
            <div type="sub" n="10">Oportuit enim eos aliter iniciari: quibus committenda erat cura orbis terrarum: ut aliquid amplius haberent. </div>
            <div type="sub" n="11">Priuatim ergo ipsi transfigurationem in monte: nunc super mare ambulantem: multa et miranda post resurrectionem uiderunt: et alia preterea arbitror. </div>
            <div type="sub" n="12">Iuerunt autem in capharnaum. non quod ibi eum esse scirent. sed inuenire: uel inter nauigandum: opinati. </div>
            <div type="sub" n="13">[abest] </div>
            <div type="sub" n="14">Timuisse autem eos significat euangelista: et a tempore. tenebre enim iam facte erant. et a tempestate. quia mare magno flatu exsurgebat. et a loco. </div>
            <div type="sub" n="15">quia longe a terra recesserant. Cum remigassent quasi stadia uigintiquinque aut triginta et a re incredibili. Vident enim Ihesum ambulantem super mare. et perturbatis eis dixit. Ego sum nolite timere. </div>
            <div type="sub" n="16">Sed qua gratia ita apparuit? ut componende tempestatis autorem se esse ostenderet. Hoc significat euangelista cum inquit. Voluerunt ergo accipere eum in nauem et statim fuit nauis ad terram quam ibant. </div>
            <div type="sub" n="17">Non enim tutum dumtaxat. sed et secundum uentum prestitit. Multitudini autem super mare non apparuit. nam maius signum erat quam eorum imbecillitas pateretur. </div>
            <div type="sub" n="18">sed neque discipulis diutius se ita uidendum prebuit. sed simul et uisus est: et euanuit. Quod autem apud Matheum signum est. alterum fuisse arbitror. quod multipliciter constat. </div>
            <div type="sub" n="19">Sepe etenim similia facit signa. non tantum ut admirentur. sed tanquam noui spectatores. sed firmiter credent. Ego sum nolite timere. </div>
            <div type="sub" n="20">Verbo timorem pellit. Non ita alias cum dixit Petrus. Si tu es: iube me uenire ad te. </div>
            <div type="sub" n="21">sed unde tunc non statim crediderunt. nunc crediderunt? Quoniam tunc tempestas manebat: et agitabat nauem: nunc una cum uoce sedata est. </div>
            <div type="sub" n="22">Vel illud prius signum ostendit cuius exemplo hoc facilius crediderunt. Quid autem nauem non ascendit? </div>
            <div type="sub" n="23">Vt maius appareret miraculum. et suam apertius reuelaret diuinitatem. neue uideretur necessitate sed benignitate et gratia ad eos uenisse. </div>
            <div type="sub" n="24">Et permisit tempestatem oriri ut ab eis inquireretur. sedauit ut uirtus et potestas cognosceretur. non ascendit nauem ut clarius esset miraculum. </div>
            <div type="sub" n="25">Altera autem die. turba que stabat trans mare uidit quia nauicula alia non erat ibi nisi una: et quia non introisset cum discipulis suis Ihesus in nauem. </div>
            <div type="sub" n="26">sed soli discipuli eius abissent. Qua de causa tanta in hoc narrando diligentia utitur Iohannes? Vt (licet non tam manifeste) admoneat tamen turbam miraculum intelligere potuisse. </div>
            <div type="sub" n="27">[abest] </div>
            <div type="sub" n="28">Vidit inquit unam dumtaxat nauiculam qua discipuli traiecerat: et Ihesum cum discipulis non fuisse: et abeuntes inuenerunt eum in capharnaum. </div>
            <div type="sub" n="29">Quid aliud hinc erat existimandum quam quod mare pedibus uadauerat? </div>
            <div type="sub" n="30">non enim alia naui traiecisse poterat: cum una tum discipulorum appulisset. </div>
            <div type="sub" n="31">Verum nihil de tanto miraculo percontati sunt. Quomodo huc uenisti? </div>
            <div type="sub" n="32">sed tantum quando uenerit rogarunt: nisi quando: pro quomodo: quis uelit intelligi. </div>
         </div>
         <div type="sec" n="2">
            <div type="sub" n="1">Opereprecium autem hoc in loco considerare instabilem multitudinis uoluntatem. </div>
            <div type="sub" n="2">qui enim paulo ante dixerant. hic est uere propheta: qui eum rapere et facere regem uolebant: iam refriguerant: et obliti miraculi: non amplius admirabantur. </div>
            <div type="sub" n="3">sed querebant arbitror alias cibum accipere. Transierunt duce Moise mare rubrum iudei sed magna differentia. </div>
            <div type="sub" n="4">ille tanquam seruus supplicando. Ihesus propria et absoluta potestate transiuit. illi austro tunc spirante paruit aqua: et aridam prebuit transeuntibus </div>
            <div type="sub" n="5">Ihesum nihil a sua natura motum mare ut dominum admirabilius pertulit: illud testatum. Ambulans super mare tanquam super pauimentum. </div>
            <div type="sub" n="6">Iure autem uenturus in capharnaum gentem duram et minime persuasibilem: signum panis operatus est. </div>
            <div type="sub" n="7">non solum incolis. sed peregrinis admirantibus: ut eorum molliret incredulitatem. </div>
            <div type="sub" n="8">Siquidem cum tanta turba feruore et studio conuenisset: nonne uel lapis moueri debuisset? </div>
            <div type="sub" n="9">non tamen moti sunt. iterum cibum querebant. ideo a Ihesu comprehenduntur. </div>
            <div type="sub" n="10">Nos autem his cognitis: tum sensibilium tum spiritalium gratia munerum: gratias deo agamus. </div>
            <div type="sub" n="11">Sic enim ipse uult: et propter hec illa dat. Imperfectiores sensibilibus allicit et premonet cum his admodum adhuc inhient: </div>
            <div type="sub" n="12">quibus acceptis cum altius erigi negligunt: grauiter accusantur. nam et paralitico illud primum dare uoluit. sed non passi sunt. </div>
            <div type="sub" n="13">Siquidem cum diceret. Remittuntur tibi peccata tua blasphemiam calumniabantur. Idem nos sentire nolimus. Spiritalium nobis potior ratio sit. </div>
            <div type="sub" n="14">Nam si spiritalia assequimur amissis corporeis nullum patimur detrimentum. sine illis autem que nobis reliqua spes est? quod solatium? </div>
            <div type="sub" n="15">Quocirca spiritalia nobis a deo petenda et optanda sunt. Hec nos postulanda docuit </div>
            <div type="sub" n="16">(et si recusemus) in ea quam nobis oratione instituit nihil ad carnem: omnia ad spiritum pertinentia inuenimus: et siquidem in ea sensibile est: id quodammodo fit spiritale. </div>
            <div type="sub" n="17">Nam si nihil amplius querimus quam panem consubstantialem. hoc est quotidianum: spiritalis animi et sapientis est. </div>
            <div type="sub" n="18">Priora autem. Sanctificetur nomen tuum. Adueniat regnum tuum. Fiat uoluntas tua sicut in celo et in terra: </div>
            <div type="sub" n="19">omnia ad spiritum referuntur. et post illam particulam. Panem nostrum quotidianum da nobis hodie: ad spiritum redit. Dimitte inquit nobis debita nostra sicut et nos dimittimus debitoribus nostris. </div>
            <div type="sub" n="20">Non principatum: non diuitias: non gloriam: non potentiam: sed anime tantum utilitatem postulandam. non terrena sed celestia petenda mandauit. </div>
            <div type="sub" n="21">Nam si secularibus abstinere iubemur. que miseria que amentia est ea a domino postulare: que habita abicienda: desiderare. </div>
            <div type="sub" n="22">in quibus nullam omnino curam adhibendam precipit? Iniusta petimus. ideo nihil proficimus. </div>
            <div type="sub" n="23">Et quomodo inquis mali: iniusti: raptores: auari: ditescunt? Non deus id exhibet. Absit. sed rapina et cupiditate diuites efficiuntur. Cur deus permittitur. Quoniam permisit et diuiti: ut ad maius eum reseruaret supplicium. </div>
            <div type="sub" n="24">Audi quid ei dicatur. Fili accepisti bona in uita tua et lazarus similiter mala. nunc autem hic consolatur tu autem cruciaris. </div>
            <div type="sub" n="25">Quod nos in deliciis et peccatis seculi lasciuientes ne subeamus supplicium ueras nobis comparemus diuitias: et ueram sapientiam complectamur: ut promissa bona consequamur: </div>
            <div type="sub" n="26">Gratia et benignitate domini nostri Ihesu christi cum quo patri gloria et spiritui sancto in secula seculorum Amen. </div>
         </div>
      </div>
      <div type="hom" n="44">
         <div type="title" n="title">Omelia XLIV </div>
         <div type="sec" n="1">
            <div type="sub" n="1">Respondit eis Ihesus et dixit. Amen amen dico uobis. Queritis me non quia uidistis signa. sed quia manducastis ex panibus et saturati estis. </div>
            <div type="sub" n="2">Operamini non cibum qui perit sed qui permanet in uitam eternam. </div>
            <div type="sub" n="3">Non semper clementia utendum est et lenitate sed ignauus discipulus et ingenio piguior: acrioris magistri stimulis ab ignauia excitandus est. </div>
            <div type="sub" n="4">quem morem et hic et alibi sepenumero dei filius seruauit. Accedentibus enim turbis et applaudentibus. Rabbi: quando huc uenisti. </div>
            <div type="sub" n="5">ut humanam se gloriam contemnere: et eorum tantum salutis curam habere ostendat: asperius respondet: neque tam hac quam eorum animi detegendi gratia: ut pateret omnibus. </div>
            <div type="sub" n="6">Amen inquit amen dico uobis. Queritis me non quia uidistis signa. sed quia manducastis ex panibus et saturati estis. </div>
            <div type="sub" n="7">Modestius coarguit: non gule et uentris seruos appellauit. non tot miracula: que neque secuti erant: </div>
            <div type="sub" n="8">neque admirati exprobrauit. </div>
            <div type="sub" n="9">non tam alia quam paulo ante factum miraculum meminit. quod non admirabantur sed quia saturati erant sequebantur: </div>
            <div type="sub" n="10">ut iterum saturarentur: et ea gratia reuertebantur. Propterea dixerunt. Patres nostri commederunt manna in deserto. Quod eos corporeo cibo inhiare indicabant. rem sane maxime reprehendendam. </div>
            <div type="sub" n="11">Ihesus autem non reprehensioni tantum immoratur. sed doctrine incumbit. Operamini inquit non cibum qui perit. sed qui permanet in uitam eternam. quam filius hominis dat uobis. Hunc enim pater signauit deus. </div>
            <div type="sub" n="12">Hoc est. Nolite corporis cibum curare. sed spiritus. Nonnulli autem ignauie et desidie dediti: his uerbis abutuntur: ac si christus laborum opera tolleret. Quibus necessario respondendum est. </div>
            <div type="sub" n="13">Totam enim ut sic dicam: christianam calumniantur religionem: ut suam secordiam tueantur. </div>
            <div type="sub" n="14">Sed audiant Paulum. Recordamini domini dicentis. Beatius est dare quam accipere. Atqui unde potest dare qui non habet? </div>
            <div type="sub" n="15">Quid Marthe inquit Ihesus. Sollicita es et turbaris erga plurima. porro unum est necessarium. Maria optimam partem elegit. Et iterum. Nolite curare de crastino. </div>
            <div type="sub" n="16">Hec omnia soluenda sunt non solum ut pigros excitemus. sed ne pugnare uideatur diuina scriptura. </div>
            <div type="sub" n="17">Etenim alibi inquit Paulus. Rogamus autem uos fratres ut abundetis magis: et operam detis ut quieti sitis. et ut uestrum negocium agatis: et operemini manibus uestris: sicut precepimus uobis: ut honeste ambuletis: ad eos qui foris sunt. </div>
            <div type="sub" n="18">Et iterum. Qui furabatur iam non furetur. magis autem laboret operando manibus suis: quod bonum est: ut habeat: unde tribuat necessitatem patienti. </div>
            <div type="sub" n="19">Hic Paulus non simpliciter precipit operari. sed ita ut indigenti subueniat. </div>
            <div type="sub" n="20">Et alibi. Et necessitatibus meis et eorum qui mecum sunt: ministrant manus ipse. </div>
            <div type="sub" n="21">Et ad corinthios. Que est ergo merces mea ut euangelium predicans sine sumptu ponam euangelium. </div>
            <div type="sub" n="22">et in ciuitatem illam ueniens mansit apud aquilam et priscillam et operabatur. erant enim scenofactorie artis. </div>
            <div type="sub" n="23">Hec omnia quantum ad uerba pugnare maxime uidentur. Sunt ergo exponenda. Sed quid dicemus? </div>
            <div type="sub" n="24">Non curare et non operari intelligendum est. ne toto animo secularibus rebus inhiemus: neque de quiete crastina tanquam superuacua cogitemus. </div>
            <div type="sub" n="25">Non licet aliqua huiusmodi cura operantem perturbari. Neque enim idem est cura et operatio. Neque ut operi confidat quispiam operetur. sed ut communicet indigenti. </div>
            <div type="sub" n="26">Quod autem ad Martham locutus est Ihesus: non in operando reprehensionem dixit. sed quod tempus considerandum sit. et distribuendum: ne audiendi uerbi dei occasio: in carnalium rerum cura consumatur. </div>
            <div type="sub" n="27">Non ergo desidiam laudat Ihesus. sed ad audiendum allicit. Veni inquit ut uos necessaria docerem. tu autem circa prandium occuparis. </div>
            <div type="sub" n="28">Variis ciborum generibus me uis accipere. alium cibum para. Sermonibus meis attende. Sororis desiderium imitare. </div>
            <div type="sub" n="29">Neque coarguebat Ihesus hospitalitatem. Absit. sed doctrine tempore: aliis non esse uacandum negociis: admonebat. </div>
            <div type="sub" n="30">Illa autem particula. Operamini non cibum qui perit. non in desidia uiuendum significat. hic enim cibus est: qui maxime perit. </div>
            <div type="sub" n="31">Siquidem omnis malicie fomes est desidia. sed operandum et erogandum indigentibus: qui cibus minime perit. </div>
            <div type="sub" n="32">Qui pigricie deditus uentri uiuit. deliciis uacat: is cibum operatur qui perit. </div>
            <div type="sub" n="33">qui uero ex labore suo christum nutrit: potum dat uescit. Quis adeo sensu caret ut eum cibum pereuntem dicat operari. per quem: et celeste regnum et illius bona nobis promittuntur. </div>
            <div type="sub" n="34">Hic cibus perpetuus est. At iudei cum nullam fidei rationem haberent. cum nihil cogitarent unde et qua uirtute ille cibus uenisset. </div>
            <div type="sub" n="35">sed tantum nihil operando sacietatem quererent: merito huiusmodi qui perit cibum appellauit. </div>
            <div type="sub" n="36">Paui uos inquit: ut inde permanentem cibum quereretis: quo nutriretur animus. uos terreno attenditis. </div>
            <div type="sub" n="37">Ideo hunc uobis uilem dare nolo: qui caducam et fluxam uitam. sed qui sempiternam prebeat. qui non corpus. sed animam pascat. </div>
            <div type="sub" n="38">Sed cum magnifice de se locutus esset daturum se cibum pollicendo. ne iterum calumniandi illis materiam preberet: ut sibi fidem faceret: in patrem id refert. </div>
            <div type="sub" n="39">Nam cum dixisset. Quem filius hominis uobis dabit. Subdidit. Hunc enim pater signauit deus. Propterea misit qui hunc uobis cibum ferret. Quod et aliter potest interpretari. </div>
            <div type="sub" n="40">Alibi inquit christus. qui audit hoc: me signauit: quod deus uerax est hoc et manifeste ostendit. Quam mihi significationem et in hoc loco habere uidetur: </div>
            <div type="sub" n="41">hec particula: signauit pater. hoc est ostendit: et suo reuelauit testimonio. Etenim ipse se ostendit: et iudeos affatus. patris in medium protulit testimonium. </div>
         </div>
         <div type="sec" n="2">
            <div type="sub" n="1">Ea igitur dilectissimi dominum postulemus: ea oremus: que iure nobis ab eo negari nequeant. Secularia enim et si contigerint: minime noxia sunt. </div>
            <div type="sub" n="2">si uero ditabimur: hic tantum deliciis fruemur. Si pauperes erimus: nihil officiet. </div>
            <div type="sub" n="3">Siquidem neque que aut optanda in hac uita aut molesta uidentur ad uoluptatem aut tristiciam uim ullam habere debent. sed utraque contemnenda. Diffluunt enim quam celerrime. </div>
            <div type="sub" n="4">quare uie appelantur a deo: altera lata et facilis. altera angusta et aspera. Vtraque uita immortalis futura: et supplicii: et glorie. </div>
            <div type="sub" n="5">Ad alteram fugiendam: alteram assequendam. summam adhibeamus diligentiam. Quenam secularium queso uoluptatum utilitas? </div>
            <div type="sub" n="6">Hodie sunt: cras elabuntur. Hodie flos pulcherrimus. cras aridus puluis. Hodie ignis ardens. cras cinis extinctus. </div>
            <div type="sub" n="7">Spiritalia autem perpetuo clara floridaque: et indies splendidiora permanent. </div>
            <div type="sub" n="8">Nunquam ille cessant diuitie: nunquam transferuntur: nunquam desinunt: Nunquam sollicitudinem: inuidiam: calumnias: afferunt. Non perdunt corpus: non corrumpunt animum que omnia in his reperiuntur diuitiis. </div>
            <div type="sub" n="9">Gloria illa non in superbie stulticiam tollitur. non tumet. nunquam cessat. nunquam fit obscurior: </div>
            <div type="sub" n="10">In celo uoluptas et delicie sempiterne immortales: nullo fine: nullo termino comprehendende. </div>
            <div type="sub" n="11">Has desiderio prosequamur: presentia omnia pre future beatitudinis spe ut ridicula (etiam in regum aulas et familiaritatem acciti) contemnamus. </div>
            <div type="sub" n="12">Quibus licet nihil beatius uideatur. parua tamen et uilia et nullius momenti ducunt: </div>
            <div type="sub" n="13">qui celestia animo complectuntur. Quidquid finem habet non admodum preciosum est. </div>
            <div type="sub" n="14">Quidquid cessat et hodie est. cras desinit etiam maximum quam uilissimum est existimandum. </div>
            <div type="sub" n="15">Non igitur que fugiunt et elabuntur. sed que permanent et nunquam mutantur: bona prosequamur. ut omnes ea consequi mereamur. </div>
            <div type="sub" n="16">Gratia et benignitate domini nostri Ihesu christi cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="45">
         <div type="title" n="title">Omelia XLV </div>
         <div type="sec" n="1">
            <div type="sub" n="1">Dixerunt ergo ad eum. Quid faciemus: ut operemur opera dei? Respondit Ihesus et dixit eis. Hoc est opus dei: ut credatis in eum quem misit ille: </div>
            <div type="sub" n="2">Dixerunt ergo ei. Quod ergo tu facis signum: ut uideamus et credamus tibi? Quid operaris? </div>
            <div type="sub" n="3">Nihil gula perniciosius: nihil ignominiosius est. hec obtusum et crassum ingenium hec carnalem animam reddit: hec cecat intellectum: nec sinit ut quicquam perspiciat. </div>
            <div type="sub" n="4">quod ut in iudeis usuuenerit intuere queso. Cum enim gule inhiarent: cum secularibus affixi: nihil spiritale contemplarentur: multis eos uerbis et aculeis impellit: multum suadet </div>
            <div type="sub" n="5">neque tamen excitantur. sed adhuc humi iacent. Dixerat enim. Queritis me. non quia uidistis signa. sed quia manducastis ex panibus et saturati estis. </div>
            <div type="sub" n="6">reprehensione eos perterruit. quinam querendus esset cibus ostendit. Nam dicendo operamini non cibum qui perit. addidit premium. Sed qui permanet in uitam eternam. </div>
            <div type="sub" n="7">et ad id quod eis obstabat occurrit. quod a patre missus sit. Quid illi? Tanquam nihil audissent: quid faciemus inquiunt. ut operemur opera dei? </div>
            <div type="sub" n="8">Quod dicebant non ut discerent et facerent. sed ut iterum saturarentur: ut ex sequentibus apparet. </div>
            <div type="sub" n="9">Quid ad hec christus? Hoc est opus dei ut credatis in eum: quem misit ille. Ad hec illi. Quod signum facis ut uideamus et credamus? Patres nostri manducauerunt manna in deserto. </div>
            <div type="sub" n="10">Nihil his stultius: nihil insipientius. cum signum in manibus haberet tanquam nullum fecerit rogant. quod signum facis. </div>
            <div type="sub" n="11">neque in eius potestate signum relinquunt. sed necessario ei prescribunt: ut nullum aliud faciat: quam quod maiorum suorum temporibus factum est. </div>
            <div type="sub" n="12">Patres nostri manducauerunt manna in deserto. Hoc exemplo moueri christum arbitrati: ut idem faceret: quo carnaliter pascerentur. </div>
            <div type="sub" n="13">Sed quidnam nullum aliud ex prioribus signis meminerunt cum plurima tunc temporis in egipto: in mari: in deserto: facta essent. sed hoc dumtaxat? Quia hoc maxime impulsu uentris desiderabant. </div>
            <div type="sub" n="14">Quid autem qui prophetam eum appellastis: et regem facere uoluistis: post uisum signum: ac si nil fecerit: ingrati et perfidi facti estis: et signum queretis: parasitorum et famelicorum more loquentes? </div>
            <div type="sub" n="15">Nunc uobis manna admirationi est. Non adhuc anima uestra debilitata est? Et aduerte irrisionem. Non dixerunt. Moises signum fecit: tu quid facis? perturbare eum arbitrantur. sed adhuc honorifice loquuntur cibi expectatione. </div>
            <div type="sub" n="16">neque dixerunt deus hoc fecit: ne huic equalem: illo humiliorem facere uiderentur. sed medium quoddam tenuerunt. Patres nostri manducauerunt manna in deserto. </div>
            <div type="sub" n="17">Et profecto ad hec christus dicere potuisset se maius fecisse miraculum: non uirga: non precibus: eguisse. sed propria omnia fecisse uirtute. </div>
            <div type="sub" n="18">quod si manna meministis: ecce panem uobis prebui. Verum non erat nunc his uerbis locus. sed unum curabat ut ad spiritalem cibum eos adduceret </div>
            <div type="sub" n="19">et considera immensam christi prudentiam: quo pacto respondeat. Non Moises dedit uobis panem de celo. sed pater meus dat uobis panem de celo uerum. </div>
            <div type="sub" n="20">Sed quid non dixit non Moises dedit. sed ego. sed pro Moise deum: pro manna seipsum posuit? Quam magna erat auditorum imbecillitas: ut ex sequentibus constat. </div>
            <div type="sub" n="21">Etenim ita dicendo non tamen cohibuit. Atqui primum dixit. Queritis me non quia uidistis signa. sed quia manducastis ex panibus et saturati estis. non tamen illi reprehensi destiterunt. </div>
            <div type="sub" n="22">Verum cum samaritane se aquam daturum pollicitus est: patris non meminit. Sed si scires inquit donum dei: et quis est qui dicit tibi da mihi bibere. tu forsitan petisses ab eo: et dedisset tibi aquam uiuam. Et iterum. Aquam quam ego dabo. et non refert ad patrem. </div>
            <div type="sub" n="23">hoc autem in loco patris meminit: ut quanta fuerit samaritane fides: quanta iudeorum imbecillitas: intelligeres. Non de celo erat manna. Quomodo ergo de celo dicitur? </div>
            <div type="sub" n="24">Quemadmodum uolucres celi: et tonuit de celo deus. Panem autem simpliciter et non uerum illum appellat: non quod falsum esset in manna miraculum. sed quod figura esset: non ueritas. </div>
            <div type="sub" n="25">Et cum Moisi meminisset: se illi non contulit: neque se adhuc illi preponit. cum maiorem adhuc de illo haberent opinionem. </div>
            <div type="sub" n="26">Ideo inquiens. Non Moises dedit non se sed patrem dedisse testatus est. Tum illi. Da nobis panem hunc. Adhuc enim sensibile quiddam suspicabantur. Adhuc uentrem implere expectabant. </div>
            <div type="sub" n="27">Ideo quamprimum obuiam facti sunt. Quid christus? Alliciens eos paulatim inquit. Panis dei est qui descendit de celo et dat uitam mundo. non iudeis tantum sed uniuerso orbi: </div>
            <div type="sub" n="28">neque simpliciter cibum. sed alteram quandam uitam: et legem diuersam. uitam autem dicit. quoniam omnes mortui erant: illi humi incumbentes. Da nobis inquiunt hunc panem. </div>
            <div type="sub" n="29">Cum autem intelligeret christus: quod donec sensu perceptibilem mensam arbitrarentur concurrerunt. cum spiritalem discederent. </div>
            <div type="sub" n="30">Ego inquit sum panis uite. qui uenit ad me non esuriet: et qui credit in me non sitiet unquam. Sed dixi uobis quia et uidistis me et non credidistis. </div>
         </div>
         <div type="sec" n="2">
            <div type="sub" n="1">hoc et Iohannes superius predixit. Quod nouit loquitur: et quod uidit testatur: et testimonium eius nemo accipit. </div>
            <div type="sub" n="2">Et ipse iterum. Quod scimus loquimur: et quod uidimus testamur: et non creditis mihi. </div>
            <div type="sub" n="3">Quod facit preoccupans eos et ostendens non propterea perturbari: neque gloriam desiderare: neque cordis arcana ignorare: neque presentia neque futura. </div>
            <div type="sub" n="4">Ego sum panis uite. Iam in misteriorum traditionem deuenturus est. et primum de diuinitate sua sic disputat. Ego sum panis uite. </div>
            <div type="sub" n="5">Neque enim de corpore hoc dictum est: de quo circa finem inquit. Panis quem ego dabo caro mea est. sed adhuc de diuinitate. </div>
            <div type="sub" n="6">Etenim illa propter deum uerbum panis est: quemadmodum hic panis propter aduenientem ei spiritum: panis celestis efficitur. </div>
            <div type="sub" n="7">hic autem non utitur testibus: quemadmodum in priori disputatione. habebat enim ipsum panum opus in testimonium: quamuis credere dissimularent. </div>
            <div type="sub" n="8">illic contradicebant et arguebant. ideo hoc in loco suam decernit sententiam. illi uero cum corporis cibum sperarent: non sunt perturbati: quoad spe deciderunt. </div>
            <div type="sub" n="9">neque tamen tacuit. sed arguit uehementer. qui enim cum panem comederent prophetam appellabant. et regem facere uolebant. Hoc in loco indignati fabri filium dicunt. </div>
            <div type="sub" n="10">[abest] </div>
            <div type="sub" n="11">et quidem uidebantur indignari. quod de celis descendisse diceret. non tamen hec erat causa. sed quod corpus non pasceret. </div>
            <div type="sub" n="12">quod si uere indignabantur: rogare eos oportebat. quomodo panis uite esset. quomodo de celo descendisset. Nunc autem minime hoc rogant. Sed murmurant. </div>
            <div type="sub" n="13">et quod hoc eos non perturbasset. inde perspicuum est. Dicente enim Ihesu: pater meus dat uobis panem. non dixerunt: roga ut det. sed da nobis panem. </div>
            <div type="sub" n="14">Atqui non dixerat: ego do. sed pater meus dat. Ea enim erat cupiditas cibi: ut inde se saturari posse arbitrarentur. </div>
            <div type="sub" n="15">Quo dato quomodo postmodum scandalizari debebant et maxime cum patrem dare intelligerent. quenam ergo causa? </div>
            <div type="sub" n="16">cum audirent non amplius edendum: incredulitatis pretextum inuenerunt. quod altius loqueretur. </div>
            <div type="sub" n="17">Propterea dixit. et uidistis me. et non creditis. cum signa tum scripturarum testimonia significant. Ille enim sunt inquit que testimonium perhibent de me. et quod ueni in nomine patris mei. et non accipitis me. </div>
            <div type="sub" n="18">Et quomodo potestis credere. qui ab hominibus gloriam accipitis? omne quod dat mihi pater: ad me ueniet. et eum qui uenit ad me non eiiciam foras. </div>
            <div type="sub" n="19">Vide quomodo omnia ad hominum salutem conatur. Propterea enim hoc addidit ne curiosus esse: et frustra hec dicere uideretur. </div>
            <div type="sub" n="20">Sed quid hoc significat. Omne quod dat mihi pater ad me ueniet: et resuscitem illud in nouissimo die? Qua gratia comunis resurrectionis cuius et impii participes sunt: ut precipui credentium in se muneris meminit? </div>
            <div type="sub" n="21">quoniam non simpliciter resurrectionis. sed talis meminit. Nam cum prius dixisset non eiiciam. et non perdam ex eo: mox subdidit resurrectionem. </div>
            <div type="sub" n="22">In resurrectione enim alii eiiciuntur. ut inquit Tollite eum. et mittite eum in tenebras exteriores. Alii perduntur. Timete inquit magis: qui potest animam et corpus in geennam perdere. </div>
            <div type="sub" n="23">et illud. uitam eternam do. hoc significat. Ibunt enim qui mala egerunt in resurrectionem iudicii. qui uero bona in resurrectionem uite. </div>
            <div type="sub" n="24">Hanc hoc in loco resurrectionem ostendit: que est bonorum. Sed quid sibi uult ea particula. Omne quod dat mihi pater: ad me ueniet? </div>
            <div type="sub" n="25">Eorum tangit incredulitatem. ostendens quod qui sibi non credunt: non se tantum sed patrem offendunt. et eius transgrediuntur uoluntatem. </div>
            <div type="sub" n="26">non tamen tam aperte id dicit ut semper facit. </div>
            <div type="sub" n="27">quod si hec eius uoluntas est: et propterea uenit: ut saluum hominem faceret. qui non credunt eum oppugnant. </div>
            <div type="sub" n="28">Cum enim pater inquit aliquem dirigit: nihil prohibet. eum ad me uenire. Et alibi. Nemo potest uenire ad me: nisi pater traxerit eum. </div>
            <div type="sub" n="29">Et Paulus. Ipse tradidit eos patri. Cum enim tradet regnum deo: et patri. </div>
            <div type="sub" n="30">Et quemadmodum pater dando non se priuat. ita et filius tradendo. dicitur autem tradidisse: quod per ipsum accessum habuimus. </div>
         </div>
         <div type="sec" n="3">
            <div type="sub" n="1">Illa autem particula. per quem: etiam de patre dicitur. ut illic. Per quem uocati estis in communicationem filii eius. et per uoluntatem patris. et iterum. Beatus es Simon bar iona. quia caro et sanguis non reuelauit tibi. </div>
            <div type="sub" n="2">quod significat: non paruam rem esse fidem. sed superno indigere auxilio. quod per totum euangelium generose cuiusdam anime et inspirationis diuine esse contendit. </div>
            <div type="sub" n="3">Sed dicet fortasse quispiam. Si omne quod dat pater uenit ad te. et quoscunque traxerit. et nemo potest uenire ad te nisi datum sit ei desuper. Quibus pater non dat: ii nullo crimine tenentur? </div>
            <div type="sub" n="4">Verba hec inania et friuola. opus est enim uoluntate nostra. Doceri enim credere uoluntatis est. </div>
            <div type="sub" n="5">hic autem nihil aliud ostendit his uerbis. Quod dat mihi pater. quam non paruum quiddam esse credere: neque humana cogitacione: superna indigere reuelatione: et anima que eam fideliter accipiat. </div>
            <div type="sub" n="6">Et illud. Qui uenit ad me saluus fiet. hoc est multam adhibebit diligentiam. Pro iis ueni et carnem et serui formam accepi. </div>
            <div type="sub" n="7">Deinde subdit. Descendi de celo. non ut faciam uoluntatem meam. sed uoluntatem eius qui misit me. Quid dicis? Aliane tua alia illius uoluntas est? </div>
            <div type="sub" n="8">Ne igitur hoc quispiam suspicaretur addidit. Hec est autem uoluntas eius qui misit me: ut omnis qui uidet filium et credit in eum. habeat uitam eternam. </div>
            <div type="sub" n="9">Hec nunquid uoluntas tua est. Et cur alibi dicis. ignem ueni mittere in terram: et quid uolui nisi ut iam ardeat? </div>
            <div type="sub" n="10">Quod si tu hoc uis: constat unam esse uoluntatem. Etenim alio in loco. Sicut pater inquit suscitat mortuos et uiuificat. sic et filius quos uult uiuificat. Que est uoluntas patris? ne perdam ex eo quenquam. </div>
            <div type="sub" n="11">hoc et tu uis. Non est igitur alia uoluntas et alia. Etenim alibi. Sepe uolui congregare filios tuos et noluisti. Que ergo hec est sententia? </div>
            <div type="sub" n="12">hoc est non ueni ut aliud facerem quam patris uoluntatem. neque ego aliud sentio. Omnia enim que patris sunt mea sunt. et que mea patris. </div>
            <div type="sub" n="13">Si igitur patris et filii omnia comunia sunt. non immerito inquit. non ut faciam uoluntatem meam. Sed hoc in loco non ita inquit. sed in finem remittit. </div>
            <div type="sub" n="14">Alta enim et sublimia: ut dixi: adhuc tegit et obumbrat. Nam si dixisset uoluntas mea hec est contempsissent illi. Dicit itaque se operam eius uoluntati prestare: ut eos magis perterreret. Quasi dicat. </div>
            <div type="sub" n="15">Quid putatis? an quod me irritatis? Nisi credetis: patrem meum in indignationem mouetis. Hoc enim significat uoluntatem eius qui misit me. Vt omne quod dedit mihi non perdam ex eo. </div>
            <div type="sub" n="16">Vbi se eorum non indigere obsequio: neque ut sibi ministraretur aduenisse signat. sed propter eorum salutem. quod in superiore dixit disputatione. Gloriam ab hominibus non accipio. Et iterum. Hec dico: ut uos salui sitis. </div>
            <div type="sub" n="17">hoc enim omnibus modis contendit persuadere: quod eorum salutis gratia aduenerit: quod patris gloriam querat: ut nulla de se aboriatur suspitio. </div>
            <div type="sub" n="18">et quod hoc dicat in sequentibus manifestius indicauit. Qui uoluntatem suam querit: gloriam propriam querit. qui autem querit gloriam eius qui misit illum: hic uerax est: et iniusticia in illo non est. </div>
            <div type="sub" n="19">Hec est enim uoluntas patris mei: ut omnis qui uidet filium et credit in eum: habeat uitam eternam. et ego resuscitabo eum in nouissimo die. </div>
            <div type="sub" n="20">Frequenter resurrectionis meminit: ne presentibus tantum rebus diuinam prescribant prouidentiam: </div>
            <div type="sub" n="21">ut si his non fruantur non propterea pigriores fiant. neue quod in hac uita non puniuntur ideo contempnant sed futuram expectant. </div>
         </div>
         <div type="sec" n="4">
            <div type="sub" n="1">Verum illi nihil lucrati sunt. nos uero lucramur: cum frequenter nostris auribus resurrectio insonat. </div>
            <div type="sub" n="2">et si ditescere: si rapere: si absurdum aliquid facere: uoluerimus: e uestigio dies illa: et iudicium animo inscribatur: et omni freno uehementius: absurdos affectus: cogitatio hec: cohibebit. </div>
            <div type="sub" n="3">Atque inuicem et nobiscum semper dicamus. Resurrectio est et horrendum illud nos iudicium manet: et si quem gestientem uiderimus et presentibus bonis inflatum. idem dicamus: et reducamus in memoriam omnia hic remansura. </div>
            <div type="sub" n="4">et si alius dolore et calamitatibus affectus occurrerit: ad eum quoque iisdem uerbis utamur: doceamusque has miserias finem aliquando habituras. Inertis autem et pigri auribus: insonemus desidie sue penas daturum. </div>
            <div type="sub" n="5">Sufficiens hoc uerbum quod omni medicina nostram animam uehementius curet. Est enim resurrectio non longe. sed in portis. </div>
            <div type="sub" n="6">Adhuc modicum iamiam ueniet: et non tardabit. Et omnes oportet nos manifestari ante tribunal Christi: et malos et bonos. illos ut merito ignominia afficiantur. hos ut in gloria effulgeant. </div>
            <div type="sub" n="7">Quemadmodum enim in hac uita iudices: malos supplicio: bonos honore publice afficiunt: ita et illic: ut malos maior ignominia: bonos clarior gloria consequatur. </div>
            <div type="sub" n="8">Hec nos singulis diebus nostris mentibus suscribamus. hec semper animo uersemus. Hoc pacto nulla nos presentium cura poterit perturbare. </div>
            <div type="sub" n="9">nam que uidentur caduca sunt. que non uidentur eterna. Hec inquam frequenter nobiscum loquamur: et cum aliis. Resurrectio est et iudicium et operum examina. </div>
            <div type="sub" n="10">Et quicunque fatum esse arbitrantur. hoc dicant: et mox huius morbi tabe curabuntur. Nam si resurrectio est et iudicium: non est fatum: quamuis plurimum id contendant. </div>
            <div type="sub" n="11">Atqui christianos resurrectionis admonere erubesco. Qui enim docendus est esse resurrectionem: et sibi non omnino persuadet: quod non necessario et simpliciter et utcunque contigerit res ferantur. is profecto non est christianus. </div>
            <div type="sub" n="12">Quamobrem hortor uos et oro: omni nos malicia mundos reddamus: et omnia faciamus: ut ueniam consequamur: et excusatio nostra admittatur in illa die. </div>
            <div type="sub" n="13">Sed dicet fortasse quispiam. Et quando finis? Quando erit resurrectio? Ecce quantum temporis preteriit: et nihil tale contigit. Sed erit credite. </div>
            <div type="sub" n="14">Etenim ante diluuium et hos incredulos reprehendit: qui credidit is solus liberatus est. </div>
            <div type="sub" n="15">et temporibus Loth diram illam plagam non expectabant: donec fulgura illa et fulmina delati omnes perdiderunt. </div>
            <div type="sub" n="16">Neque his neque temporibus Noe ne minima quidem futurorum malorum particula contigit. sed quemadmodum cum deliciis et ebrietati indulgentes: meritum repente supplicium: oppressit. </div>
            <div type="sub" n="17">ita et resurrectio non in principio sed in medio felicitatis superueniet. </div>
            <div type="sub" n="18">Ideo Paulus inquit. Cum enim dicent pacem et securitatem: tunc repentinus eis superuenit interitus. sicut et dolor in utero habentis et non fugient. </div>
            <div type="sub" n="19">Hoc autem fit: ut semper simus in timore et nunquam confidamus. </div>
            <div type="sub" n="20">Quid dicis. non expectandam futuram resurrectionem et iudicium. Demones hec confitentur: et tu confiteri erubescis? Venisti inquit huc ut nos cruciares ante tempus. </div>
            <div type="sub" n="21">Qui futurum cruciatum dicunt: et iudicium et examen et supplicium futurum intelligunt. Nolimus ergo prouocare deum stulta audendo resurrectioni diffidentes </div>
            <div type="sub" n="22">quemadmodum in aliis nobis principium fuit christus: ita et in hoc. Siquidem primogenitus. idcirco dicitur ex mortuis. </div>
            <div type="sub" n="23">Quod si resurrectio non est. quomodo primogenitus esset mortuorum cum nemo post ipsum resurgeret? </div>
            <div type="sub" n="24">Quomodo dei iusticia seruaretur: tot malis in felicitate: tot bonis in miseria: uitam degentibus: ubi quisque secundum merita remunerabitur? </div>
            <div type="sub" n="25">Nemo recte uiuentium resurrectioni diffidit. sed quotidie precantur: sanctam illam uocem proferentes. Adueniat regnum tuum. </div>
            <div type="sub" n="26">Qui sunt igitur qui resurrectionem non credunt? qui scelesti inquinatam uitam et impuram uiuunt ut propheta inquit. Inquinate sunt uie eius in omni tempore. auferuntur iudicia tua a facie eius. </div>
            <div type="sub" n="27">Non potest: non potest inquam homo pure uiuere: qui non credit resurrectionem: ut qui nullius sibi conscii sunt criminis: eam non modo profitentur: sed et uolunt: et credunt: ut remunerationem accipiant. </div>
            <div type="sub" n="28">Nolimus ergo deum prouocare. sed et audiamus dicentem. Timete qui potest animam et corpus perdere in geennam: ut metu meliores: et hoc malo liberati: regno celorum digni efficiamur: </div>
            <div type="sub" n="29">quod utinam omnes consequamur. Gratia et benignitate domini nostri Ihesu christi per quem et cum quo patri gloria simul et sempiterno sanctoque et uiuificanti spiritui sancto in secula Amen. </div>
         </div>
      </div>
      <div type="hom" n="46">
         <div type="title" n="title">Omelia XLVI </div>
         <div type="sec" n="1">
            <div type="sub" n="1">Murmurabant ergo iudei de illo quia dixisset. ego sum panis qui de celo descendi et dicebant. Nonne hic est Ihesus filius Ioseph cuius nos nouimus et patrem et matrem? Quomodo ergo dicit hic quia de celo descendi? </div>
            <div type="sub" n="2">Quorum deus uenter et gloria in ignominia eorum, inquit Paulus de iudeis: quod ex predictis constat: et ex sermone quem ad christum accedentes habuerunt. </div>
            <div type="sub" n="3">nam cum pane saturati sunt. prophetam appellabant: et regem facere cogitabant. </div>
            <div type="sub" n="4">cum uero spiritalem cibum et uitam eternam edocti: et a sensu abducti: resurrectionem et altiora acceperunt cumque maxime admirari eos oportuerat. tunc murmurabant: et resiliebant. </div>
            <div type="sub" n="5">Atqui si hic est propheta ut dicebatis. Hic est de quo inquit Moises prophetam uobis suscitabit dominus deus de fratribus uestris: tanquam meipsum audite. oportuit ipsum audire dicentem de celo descendi. </div>
            <div type="sub" n="6">non tamen audiebant. sed murmurabant. adhuc enim eum uerebantur propter nouum panis signum. </div>
            <div type="sub" n="7">ideo non manifeste contradixerunt. sed murmurando indignationem pre se: tulerunt: quod cibum non accepissent quem cupiebant. </div>
            <div type="sub" n="8">Murmurabant ergo et dicebant. Nonne hic est filius Ioseph? Ex quo perspicuum est quod nondum admirabilem eius norant generationem. Idcirco adhuc Ioseph eum filium dicunt. </div>
            <div type="sub" n="9">Neque negat christus. non quod esset. sed quod nondum illi tantam rem audire poterant: ne secundum carnem quidem. </div>
            <div type="sub" n="10">Quod si non hanc: longe minus supernam illam et ineffabilem generationem. Si rem humiliorem non aperuit: multominus illam. </div>
            <div type="sub" n="11">Atqui hoc eos maxime perturbabat: quod uili patre et fabro natus esset. Non tamen christus rem ipsam subticuit: ne alio sublato: aliud scandalum excitasset. </div>
            <div type="sub" n="12">Sed quid murmurantibus illis christus. Nemo potest uenire ad me nisi pater qui misit me traxerit eum. </div>
            <div type="sub" n="13">Hic insurgunt manichei. Nihil nos ex nobis ipsis posse. huius particule testimonio contendentes. Sed plane nos posse que uolumus per hoc ostenditur. </div>
            <div type="sub" n="14">Inquiunt enim. Si quis uenit ad eum quid opus est: ut trahatur? Verum hoc nostrum non tollit arbitrium. sed diuino egere auxilio ostendit: </div>
            <div type="sub" n="15">et non inuitum: sed omni conatu contendentem uenire. Inde quo pacto trahat: </div>
            <div type="sub" n="16">ne quid sensibile de eo suspicarentur. his uerbis prosequitur. Non quia patrem uidit quisquam: nisi is qui est a deo hic uidit patrem. </div>
            <div type="sub" n="17">Quomodo trahat inquit. Hoc propheta predixerat. quod erunt omnes docibiles dei. </div>
            <div type="sub" n="18">Vides fidei dignitatem? quod non ab hominibus neque per hominem sed per ipsum deum ea imbuendi sunt. </div>
            <div type="sub" n="19">Idcirco ut fidem uerbis suis comparet eos ad prophetas relegat. Nam si erunt omnes docibiles dei: quare aliqui non credunt? </div>
            <div type="sub" n="20">Quoniam hoc de pluribus dictum est. Et preterea illud propheticum omnes uolentes significat. </div>
            <div type="sub" n="21">Magister enim omnibus proponitur paratus ad docendum: et communicandum doctrinam suam. Et ego resuscitabo eum in nouissimo die. </div>
            <div type="sub" n="22">Non parua hoc in loco filii dignitas. Siquidem pater trahit: et hic resuscitat. Neque diuidit patris et filii opera. </div>
            <div type="sub" n="23">Quonam enim pacto? sed potestatis equalitatem ostendit. ut in illo loco. Et qui misit me pater testimonium perhibet de me. </div>
            <div type="sub" n="24">Quod ne rogando insisterent: ad scripturas relegauit. ita hoc in loco: ne quid suspicarentur ad prophetas. frequenter ostendens se patri non esse contrarium. </div>
            <div type="sub" n="25">Quid autem qui antehac fuerunt? Nunquid docibiles erant dei? Quid hoc in loco eximium est? Quod tunc per homines res diuinas docebantur. nunc per unigenitum dei filium et spiritum sanctum. </div>
            <div type="sub" n="26">Deinde inquit. Non quia patrem uidit quisquam: nisi is qui a deo est. Non secundum cause rationem hic loquitur. sed secundum modum substantie. </div>
            <div type="sub" n="27">Nam si diceret. Omnes a deo sumus. ubi prestantia et differentia filii? Sed quare non apertius dixit? Propter illorum imbecillitatem. </div>
            <div type="sub" n="28">Etenim si dicendo de celo descendi: tantum scandalizati sunt. Quidnam fecissent: si id addidisset? </div>
            <div type="sub" n="29">Panem autem uite seipsum appellat. quoniam uitam nostram et hanc et futuram corroborat. Et inquit. Si quis manducauerit ex hoc pane: uiuet in eternum. </div>
            <div type="sub" n="30">Panem uero siue doctrinam hoc in loco: et salutem et fidem in se: siue corpus suum: dicit. Vtrumque enim animam fortiorem reddit. </div>
            <div type="sub" n="31">Atqui alibi dixit. Si quis sermonem meum audierit mortem non gustabit: et perturbati sunt. hic non itidem. quia iam ob panis miraculum eum reuerebantur. </div>
         </div>
         <div type="sec" n="2">
            <div type="sub" n="1">Animaduerte autem quam faciat huius panis et manne differentiam. ab utriusque scilicet fine. Quod enim manna nihil magnum preberet: addidit. Patres uestri manducauerunt manna in deserto et mortui sunt. </div>
            <div type="sub" n="2">Inde subdit maximam persuasionem: quod longe pluris: maioribus illis patribus Moise et claris illorum temporum uiris: ipsi habiti sint. </div>
            <div type="sub" n="3">Cum enim dixisset mortuos qui manna comedissent. prosecutus est. Hic est panis de celo descendens: ut si quis ex ipso manducauerit non moriatur. Ego sum panis uiuus qui de celo descendi: qui manducat ex hoc pane uiuet in eternum. </div>
            <div type="sub" n="4">Illa preterea particula: in deserto: manna non diu durasse: neque in terram promissionis uenisse significat. Hic autem panis non est eiusmodi. </div>
            <div type="sub" n="5">Et panis quem ego dabo caro mea est pro mundi uita. Merito hoc in loco dubitare quispiam posset. cur hec nunc christus loqueretur. cum nihil proficeret: nihil edificaret. immo esset edificatis nocumento. </div>
            <div type="sub" n="6">Ex hoc enim inquit multi ex discipulis suis retro abierunt. Et durus est hic sermo quis potest eum audire? </div>
            <div type="sub" n="7">Erant igitur hec solis discipulis communicanda ut Matheus priuatim cum ipsis loqui testatur? </div>
            <div type="sub" n="8">Quid ad hoc dicemus? Quenam horum uerborum utilitas? Magna quidem et necessaria. </div>
            <div type="sub" n="9">Cum enim in petendo cibo instarent: et patribus suis datum memorarent: et manna tanquam magnum quiddam laudarent. </div>
            <div type="sub" n="10">omnia illa figuram et umbram fuisse. rerum autem ueritatem presentem ostendit: Ideo spiritalis cibi meminit. </div>
            <div type="sub" n="11">Sed erat inquit dicendum. Patres uestri manducauerunt manna in deserto. ego autem uobis panem prebui. </div>
            <div type="sub" n="12">Sed magna sane differentia. minus enim hoc quam illud uisum esset. Manne miraculum extulisset: suum de panibus depressisset. </div>
            <div type="sub" n="13">Cum ergo de celo cibum quererent: ideo frequenter de celo se descendisse testatur. </div>
            <div type="sub" n="14">Quod si quis percontaretur: cur misteriorum sermonem adduxerit: respondebimus: quod horum nunc maxime tempus erat. </div>
            <div type="sub" n="15">Obscurius enim dictum semper auditorem erigit: et attentiorem reddit. Non ergo perturbari debebant. sed interrogare et querere. Sed abierunt. </div>
            <div type="sub" n="16">Quod si prophetam eum arbitrabantur: credere eius uerbis oportebat. Itaque stulticia sua: non sermonis Christi obscuritate perturbabantur. </div>
            <div type="sub" n="17">Tu autem considera quomodo eos ad se paulatim trahit. </div>
            <div type="sub" n="18">Nam se non patrem dedisse dicit. Et panis quem ego dabo caro mea est pro mundi uita. </div>
            <div type="sub" n="19">[abest] </div>
            <div type="sub" n="20">Sed aliena quedam doctrina erat inquies et diuersa. Atqui Iohannes superius hoc significauit. agnum ipsum appellans. </div>
            <div type="sub" n="21">sed non intellexerunt. Non me latet. non tamen discipuli diffidebant. </div>
            <div type="sub" n="22">Nam si de resurrectione nondum quicquam norant: et propterea ignorabant quid sibi uellet. Soluite templum hoc et in tribus diebus suscitabo illud. multo magis que hic dicuntur que obscuriora sunt. </div>
            <div type="sub" n="23">Quod enim prophete suscitassent norant: quamuis non tam manifeste locute sint scripture. quod autem carnem quis comederit: nunquam quisquam illorum dixerat. </div>
            <div type="sub" n="24">Veruntamen persuasi sunt: et sequebantur: et habere eum uerba uite eterne confitebantur. </div>
            <div type="sub" n="25">Hoc discipuli est que magister asserit non curiosius est inuestigare. sed audire et credere: et idoneum solutionis tempus expectare. </div>
            <div type="sub" n="26">Quid igitur aiunt contrarium accidisse? Abierunt retro. hoc propter eorum stulticiam. </div>
            <div type="sub" n="27">Quando enim subit questio quomodo aliquid fiat: simul subit incredulitas. </div>
            <div type="sub" n="28">Ita et Nicodemus perturbatus est inquiens. Quomodo potest homo in uentrem matris sue iterato introire? </div>
            <div type="sub" n="29">Itidem et hi nunc. Quomodo potest hic nobis carnem suam dare ad manducandum? </div>
            <div type="sub" n="30">Nam si hoc inquiris. cur non idem in quinque panum miraculo dixisti? Quomodo eos in tantum auxit? </div>
            <div type="sub" n="31">Quia tunc tantum saturari curabant: non considerare miraculum. </div>
            <div type="sub" n="32">Sed res ipsa tunc docuit inquies. Ergo ex eo et hec credere oportuit ei facilia factu esse. </div>
            <div type="sub" n="33">Propterea id prius fecit miraculum: ut per illud non essent amplius increduli iis que postmodum diceret. </div>
            <div type="sub" n="34">Illi quidam tunc temporis nihil ex iis dictis: nos ipsius beneficii utilitatem: cepimus. </div>
            <div type="sub" n="35">Quare necessario discendum quamadmiranda misteria: et cur data sint et quenam eorum utilitas. </div>
            <div type="sub" n="36">Vnum corpus sumus: et membra ex carne et ossibus eius. Quare initiati eius preceptis parere debent. </div>
         </div>
         <div type="sec" n="3">
            <div type="sub" n="1">Vt autem non solum per dilectionem. sed re ipsa in illam carnem conuertamur: </div>
            <div type="sub" n="2">per cibum id efficitur quem nobis largitus est. Cum enim suum in nos amorem indicare uellet: per corpus suum se nobis commiscuit: et in unum nobiscum redegit: ut corpus cum capite uniretur. </div>
            <div type="sub" n="3">Hoc enim amantium maxime est. Hoc Iob significabat de seruis quibus maxime amabatur: </div>
            <div type="sub" n="4">qui suum amorem pre se ferentes dicebant. Quis daret nobis ut eius carnibus impleremur. </div>
            <div type="sub" n="5">Quod christus fecit: ut maiori nos caritate astringeret: et ut suum in nos ostenderet desiderium: non se tantum uideri permittens desiderantibus. </div>
            <div type="sub" n="6">sed et tangi et manducari: et dentes carni sue infigi: et desiderio sui omnes impleri. </div>
            <div type="sub" n="7">Ab illa igitur mensa tanquam leones ignem spirantes: surgamus diabolo formidolosi: et caput nostrum intelligamus: et quam in nos pre se tulit caritatem. </div>
            <div type="sub" n="8">Parentes sepenumero liberos suos aliis alendos dederunt. Ego autem mea carne alo. me iis exhibeo: omnibus faueo: omnibus optimam de futuris spem prebeo. </div>
            <div type="sub" n="9">Qui in hac uita ita se nobis exhibet: multomagis in futura. </div>
            <div type="sub" n="10">Vester ego frater esse uolui. communicaui carnem propter uos et sanguinem: et per que uobis coniunctus sum: ea rursus uobis exhibui. </div>
            <div type="sub" n="11">Hic sanguis facit ut imago in nobis regia floreat. Hic sanguis pulchritudinem atque nobilitatem anime: quam semper irrigat et nutrit: languescere non sinit. </div>
            <div type="sub" n="12">Sanguis enim a cibo non fit repente. sed prius aliud quiddam. hic quamprimum irrigat animam: eamque ui quadam magna imbuit. </div>
            <div type="sub" n="13">Hic misticus sanguis demones procul pellit: angelos et angelorum dominum ad nos allicit. </div>
            <div type="sub" n="14">Demones enim cum dominicum sanguinem in nobis uident: in fugam uertuntur. angeli autem procurrunt. Hic sanguis effusus: uniuersum abluit orbem terrarum. </div>
            <div type="sub" n="15">de quo multa Paulus: ad hebreos prosecutus est. Hic sanguis abdita et sancta sanctorum purgabat. </div>
            <div type="sub" n="16">Quod si eius figura tantam habuit uim in templo hebreorum: in media egipto liminibus aspersus. longe magis ueritas. </div>
            <div type="sub" n="17">Hic sanguis aureum altare sanctificauit. Sine hoc princeps sacerdotum in penetralia ingredi non audebat. </div>
            <div type="sub" n="18">Hic sanguis sacerdotes faciebat. Hic sanguis in figura peccata purgabat. in qua si tantam habuit uim. si umbram ita mors horruit: quantopere queso ipsam formidabit ueritatem? </div>
            <div type="sub" n="19">hic nostrarum animarum salus est. hoc lauatur anima. hoc ornatur. hoc incenditur. </div>
            <div type="sub" n="20">hic igne clariorem nostram mentem reddit: et auro splendidiorem. Huius sanguinis effusio celum peruium fecit. </div>
         </div>
         <div type="sec" n="4">
            <div type="sub" n="1">Admiranda sane ecclesie misteria: admirabile sacrarium. Ex paradiso fons scaturiit: a quo sensibiles fluuii emanarent. A mensa hac prodiit fons qui fluuios spiritales diffundit. </div>
            <div type="sub" n="2">iuxta hunc fontem non steriles salices germinant. sed quercus celum ipsum attingentes: que fructus tempestiuos et solidos semper producunt. </div>
            <div type="sub" n="3">Siquis estuat: ad hunc fontem se conferat et recreabitur. Mundat squalorem et sordes: estus mitigat. non solares. sed quos ignite sagitte imprimunt. </div>
            <div type="sub" n="4">Etenim ortum suum superne habet: inde radicem unde irrigatur. Multi huius fontis riui: quos paraclitus diffundit et filius arbiter est. neque bidente aut ligone uiam facit. sed animos nostros aperit. </div>
            <div type="sub" n="5">Hic fons lucis diffundens radios ueritatis. hic superne astiterunt uirtutes fluctuum eius pulcritudinem inspicientes. Nam manifestius quam nos ille propositorum uirtutem et fulgorem inaccessibilem intuentur. </div>
            <div type="sub" n="6">Quemadmodum nisi quis liquefacto auro manum uel linguam iniiciat: quamprimum deauratur. ita hec nobis proposita: animam auream reddunt. </div>
            <div type="sub" n="7">Resurgit enim uehementius igne fluuius: neque incendit. sed abluit tantum quidquid comprehenderit. Hic sanguis prefiguratus est semper in altaribus: in iustorum cedibus. Hic orbis terrarum decus est. </div>
            <div type="sub" n="8">Hic est quo christus emit quo uniuersam ornauit ecclesiam. </div>
            <div type="sub" n="9">Vt enim homo seruos auro emit et ornat: ita nos sanguine suo christus. </div>
            <div type="sub" n="10">Qui huius sanguinis sunt participes cum angelis: archangelis: et supernis uirtutibus commorantur. ipsam regiam Christi stolam induti: spiritalibus armis muniti. </div>
            <div type="sub" n="11">Sed nihil dixi: immo ipsum induti sunt regem. Sed sicut magnum est et admirabile ita si pure accesseris: ad salutem accessisti: </div>
            <div type="sub" n="12">sin praua conscientia ad penam et supplicium. Qui enim manducat et bibit indigne sanguinem domini: iudicium sibi manducat et bibit. </div>
            <div type="sub" n="13">Nam si qui regiam purpuram coinquinant. haud secus quam qui scindunt: puniuntur. Quid mirum si qui immunda conscientia christi corpus accipiunt idem supplicium subeant: quod qui eum clauis cruci affixerunt? </div>
            <div type="sub" n="14">Vide quamformidandam penam iis minetur Paulus. Irritam quis faciens legem Moisi sine ulla miseratione duobus uel tribus testibus moritur: </div>
            <div type="sub" n="15">quanto magis putatis deteriora mereri supplicia qui filium dei conculcauit: et sanguinem testamenti pollutum duxerit: in quo sanctificatus est? </div>
            <div type="sub" n="16">Consideremus igitur rem nostram dilectissimi cum tantis fruamur bonis. </div>
            <div type="sub" n="17">et cum turpe aliquod animum subit. cum ira uel re uel uerbis rapimur. quid mereamur: quem spiritum acceperimus: nobiscum reputemus. et irrationabiles nostros cohibeamus affectus. </div>
            <div type="sub" n="18">Hec cogitatio nostra sit. Quousque rebus presentibus incumbemus? Quousque non excitabimur? Quousque nullam saluti nostre curam adhibebimus? </div>
            <div type="sub" n="19">Intelligamus quot in nos beneficia contulit christus. Gratias habeamus. glorificemus. non fide tantum: sed et operibus. ut futura bona consequamur. </div>
            <div type="sub" n="20">Gratia et benignitate domini nostri Ihesu christi: per quem et cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="47">
         <div type="title" n="title">Omelia XLVII </div>
         <div type="sec" n="1">
            <div type="sub" n="1">Dixit ergo eis Ihesus. amen amen dico uobis. Nisi manducaueritis carnem filii hominis et biberitis eius sanguinem: non habebitis uitam in uobis. </div>
            <div type="sub" n="2">Qui manducat carnem meam: et bibit sanguinem meum habet uitam eternam. </div>
            <div type="sub" n="3">Cum de rebus spiritalibus disputamus: nihil seculare sit in animis nostris: nihil terrenum. sed omnia huiusmodi abeant: omnia relegentur. Diuinos dumtaxat sermones audiamus. </div>
            <div type="sub" n="4">Nam si adueniente rege omnis sedatur tumultus: multomagis spiritu nos alloquente: multo nobis silentio: multa admiratione opus est. </div>
            <div type="sub" n="5">Admiratione nanque digna sunt que hodie exponuntur. Amen inquit amen dico uobis. Nisi manducaueritis carnem meam: et biberitis sanguinem meum: non habebitis uitam in uobis. </div>
            <div type="sub" n="6">Etenim cum id fieri posse negarent: non solum non impossibile: sed et necessarium asserit. </div>
            <div type="sub" n="7">Qui manducat carnem meam: et bibit sanguinem meum: habet uitam eternam: et ego resuscitabo eum in nouissimo die. </div>
            <div type="sub" n="8">Nam cum dixisset. Siquis manducauerit ex hoc pane non morietur in eternum. </div>
            <div type="sub" n="9">et credibile esset eos dicturos quemadmodum superius. Abraam mortuus est et prophete mortui sunt: et quomodo tu dicis non gustabit mortem? </div>
            <div type="sub" n="10">Resurrectionem ponit: per quam soluit questionem: quod non morietur in fine. </div>
            <div type="sub" n="11">Frequenter autem in misteriis uersatur: et omnino id fieri oportere demonstrat. </div>
            <div type="sub" n="12">Quid autem signat. Caro mea uere est cibus: et sanguis meus uere est potus? </div>
            <div type="sub" n="13">Aut quod is est uerus cibus qui saluat animam: aut ut eos in predictis confirmet: ne obscure locutum et in parabolis arbitrarentur. </div>
            <div type="sub" n="14">Inde inquit. Qui manducat carnem meam: et bibit sanguinem meum in me manet. quod dicit ut cum ipso se admisceri ostendat. Quod autem sequitur non bene superioribus iungi uidetur. </div>
            <div type="sub" n="15">Queramus igitur quenam hec sit consequentia. Cum dixisset: qui manducat carnem meam: et bibit sanguinem meum in me manet: non absurde prosequitur. Sicut misit me uiuens pater. et ego uiuo propter patrem. </div>
            <div type="sub" n="16">nam cum sepe repetisset uitam eternam ad id confirmandum addidit. in me manet. </div>
            <div type="sub" n="17">Si in me manet: et ego uiuo: et qui me sumit: uicturum perspicuum est. Inde inquit. Sicut misit me uiuens pater: et ego uiuo propter patrem. </div>
            <div type="sub" n="18">Hec comparatio est et similitudo. Hoc est. Viuo ego et pater. </div>
            <div type="sub" n="19">Et ne ingenitum arbitraris: addidit. Propter patrem. non quod operationis alicuius necessitatem ad uitam habeat. </div>
            <div type="sub" n="20">Superius enim eam amouit suspitionem. Sicut pater habet uitam in semetipso. sic dedit et filio uitam habere in semetipso. </div>
            <div type="sub" n="21">Quod si operatione indigeret. inuenietur aut pater non ita dedisse: et falsa esset oratio. aut si ita dedit: nullo alio indigebat auxilio. Quid ergo signat propter patrem? causam tantum. </div>
            <div type="sub" n="22">Sicut uiuit pater ita et ego. Et qui manducat me: et ille uiuit propter me. Vitam autem in hoc loco non qualemcunque. sed probatam dicit: </div>
            <div type="sub" n="23">quod inde constat. quod et infideles omnes: et non iniciati: et qui eius carnem non manducant: uiuunt tamen. </div>
            <div type="sub" n="24">Quare minime dubium est: quin illam intelligit. Dicit ergo qui manducat carnem meam: in morte non peribit: neque damnabitur. </div>
            <div type="sub" n="25">Sed neque de communi dicit resurrectione: siquidem omnes resurgent. sed de clara illa et gloriosa: que premium meretur. </div>
            <div type="sub" n="26">Patres uestri manducauerunt manna in deserto et mortui sunt. Qui manducat hunc panem uiuet in eternum. </div>
            <div type="sub" n="27">Frequenter idem repetit: ut auditorum animis imprimatur. Vltima enim hec erat doctrina: ut resurrectionis et eterne uite fidem confirmaret. </div>
            <div type="sub" n="28">Quocirca post uite eterne promissionem: resurrectionem proponit: postquam illam futuram ostendit. </div>
            <div type="sub" n="29">Et unde hoc constat. A scripturis ad quas eos semper relegat ut inde erudiantur. </div>
            <div type="sub" n="30">Cum autem dare uitam mundo dicit: in emulationem eos adducit ut si aliorum bono mouentur: noluit ipsi excludi. </div>
            <div type="sub" n="31">Frequenter autem manne meminit et differentiam conferendo: ad fidem allicit. </div>
            <div type="sub" n="32">Nam si possibile fuit ut quadraginta annos sine messibus et frumento: et aliis ad uictum necessariis uiuerent: longe magis nunc cum ad maiora uenerint. </div>
            <div type="sub" n="33">Nam si in illis figuris: sine labore expositum colligebant: nunc profecto magis. ubi nulla mors et uere uite fruitio. </div>
            <div type="sub" n="34">Vite autem ubique meminit. nam eius trahimur cupiditate: et nihil suauius quam non mori. </div>
            <div type="sub" n="35">Etenim in ueteri testamento longa uita et multi dies promittebantur. nunc uero non simpliciter uite longitudo: sed uita sine fine promittitur. </div>
            <div type="sub" n="36">simul et ostendere uult quod ex peccato supplicium. nunc reuocat et sententiam illam mortis soluendo et uite sempiterne inducendo: contra superiorum temporum institutionem. </div>
            <div type="sub" n="37">Hoc dixit in synagoga docens in capharnaum: ubi multa miracula fecerat. quare maxime audiendus erat. </div>
         </div>
         <div type="sec" n="2">
            <div type="sub" n="1">Quanam autem gratia in synagoga docuit et in templo? Cum ut multitudinem traheret: tum ne patri contrarium se esse ostenderet. </div>
            <div type="sub" n="2">Multi ergo ex discipulis eius audientes dixerunt. Durus est sermo hic. hoc est asper difficilis intellectu. </div>
            <div type="sub" n="3">Atqui nihil tale dicebat. Neque enim de uita sed de doctrina differebat: ut in sui fidem traheret. </div>
            <div type="sub" n="4">Quid ergo durus est sermo. Num quod uitam adnunciat et resurrectionem? Quod ex celo se dixerit descendisse? An quod saluus fieri nemo posset: qui eius carnem non manducaret? </div>
            <div type="sub" n="5">Num hec dura sunt? Et quis dixerit? Quid ergo est durus? Difficilis intellectu: et quem capere eorum non posset imbecillitas: plenus formidinis. </div>
            <div type="sub" n="6">Putabant enim eum supra uires suas loqui. Et dicebant. Quis potest eum audire? Pro se respondentes. cum essent discessuri. </div>
            <div type="sub" n="7">Sciens autem Ihesus apud semetipsum quia murmurabant de hoc discipuli eius (Hoc enim eius erat diuinitatis argumentum: quod cordis secreta reuelaret) </div>
            <div type="sub" n="8">dixit eis. Hoc uos scandalizat? Si ergo uideritis filium hominis ascendentem ubi erat prius. Idem et ad Nathanael quia dixi tibi inquit. Vidi te sub ficu: credis: maius his uidebis. </div>
            <div type="sub" n="9">Et ad Nicodemum. Nemo ascendit in celum nisi filius hominis qui in celis est. Quid igitur: dubitationes dubitationibus adnectis? </div>
            <div type="sub" n="10">Minime. Absit hoc sed doctrine magnitudine et copia eos allicere conatur. Si enim simpliciter dixisset de celo descendi: neque aliud addidisset: magis perturbasset auditores. </div>
            <div type="sub" n="11">cum autem addidit suum corpus mundi uitam esse. Et sicut misit me uiuens pater et ego uiuo propter patrem. omnem soluit dubitationem. </div>
            <div type="sub" n="12">Nam qui magnum aliquod de se predicat: et si fingendi suspicio subeat: tollitur tamen si plura ad eius confirmationem colligantur. </div>
            <div type="sub" n="13">Omnia autem et facit et dicit ne Ioseph filius existimetur. Non ut scandalum augeat. sed ut tollat. </div>
            <div type="sub" n="14">Nam si Ioseph filium putassent: nullam eius uerbis fidem adhibuissent. Si de celo descendisse: et illuc ascensurum audissent attentius. </div>
            <div type="sub" n="15">Inde aliam adducit solutionem. Spiritus inquit est qui uiuificat. caro non prodest quicquam. Hoc est. Secundum spiritum uerba mea audienda sunt. Qui secundum carnem audit nihil lucratur: nihil utilitatis accipit. </div>
            <div type="sub" n="17">Carnale est dubitare: quomodo de celo descendit et Ioseph filium arbitrari: et quomodo possit nobis carnem suam dare ad manducandum. Hec inquam omnia carnalia: que mistice et spiritaliter intelligenda sunt. Et quomodo potuerunt intelligere quid esset carnem manducare. </div>
            <div type="sub" n="18">Expectare igitur eos oportuit: non discedere. interrogare: non desperare. Verba que ego locutus sum uobis spiritus et uita sunt. Spiritus. </div>
            <div type="sub" n="19">hoc est spiritalia: nihil carnale: nullam naturalem consequentiam habentia. sed omni hac terrena necessitate: et huius uite legibus libera. Est et alius sensus. </div>
            <div type="sub" n="20">Sicut in hoc loco spiritus pro spiritalibus posuit: ita cum carnem dicit: non pro carnalibus. sed pro carnaliter audire eos significans: qui semper carnalia desiderabant cum spiritalia desiderari oporteat. </div>
            <div type="sub" n="21">Nam si carnaliter ea quis acciperet: nihil sane lucraretur. Quid igitur caro non prodest quicquam. </div>
            <div type="sub" n="22">Non de ipsa carne dicit. Absit. sed de iis qui carnaliter accipiunt: que dicuntur. Quid autem est carnaliter intelligere? Simpliciter ut res dicuntur: neque aliud quippiam excogitare. </div>
            <div type="sub" n="23">Non enim ita iudicanda sunt que uidentur: sed misteria omnia interioribus oculis consideranda. hoc est spiritaliter. </div>
            <div type="sub" n="24">Qui non manducat carnem meam: et bibit meum sanguinem: non habet uitam in semetipso. Quomodo nihil prodest caro: sine qua nemo potest uiuere? </div>
            <div type="sub" n="25">Vide quod ea particula. Caro non prodest quicquam. non de ipsa carne. sed de carnali auditione dictum est. Sed sunt quidam ex uobis qui non credunt. </div>
            <div type="sub" n="26">Iterum pro sua ut solet dignitate loquitur. et futura predicit. ostenditque non illorum glorie desiderio hec dicere. sed quod eorum curam haberet. </div>
            <div type="sub" n="27">Dicendo autem quidam: discipulos subtraxit. Superius enim dixerat et uidistis me et non credidistis mihi. </div>
            <div type="sub" n="28">Sed sunt quidam ex uobis qui non credunt. Sciebat enim ab inicio Ihesus qui essent non credentes: et quis traditurus esset eum. </div>
            <div type="sub" n="29">Et dicebat. Propterea dixi uobis. Nemo potest uenire ad me nisi fuerit ei datum a patre meo. Spontaneam dispensationem hoc in loco euangelista: et eius patienciam significat. </div>
            <div type="sub" n="30">Et illa particula. ab inicio: non simpliciter hic ponitur. sed ut eius prescienciam intelligas. Et quod ante hec uerba. non post eorum murmurationem et scandalum proditorem norat: quod diuinitatis erat. </div>
            <div type="sub" n="31">Inde inquit. Nisi fuerit ei datum a patre meo: suadens eis ut suum patrem deum: non Ioseph: arbitrarentur. et in se (ostendens nihil sua interesse) si non crederent. </div>
            <div type="sub" n="32">quasi dicat. Non mouent me neque perturbant: qui mihi non credunt. Noui ea omnia antequam fierent. Noui quibus dedit pater. </div>
         </div>
         <div type="sec" n="3">
            <div type="sub" n="1">Cum autem audieris dedisse patrem: noli simpliciter priuilegium arbitrari. sed illi crede. Quod qui se accipiendi dignum exhibet: ipse accipit. Ex hoc multi discipulorum abierunt retro. et iam non cum illo ambulabant. </div>
            <div type="sub" n="2">Recte euangelista non dixit. discesserunt. sed abierunt retro. hoc est. non proficiebant in uirtute: et quam iam habebant fidem perdiderunt. cum se scinderent. </div>
            <div type="sub" n="3">Sed non duodecim. Quid ergo dicit ad eos? Nunquid et uos uultis abire? ut iterum se eorum ministerio non egere ostendat. Neque eos laudauit. </div>
            <div type="sub" n="4">Quamobrem? Cum ut magistri dignitatem seruaret: tum quod ita contineri magis oportebat. </div>
            <div type="sub" n="5">Nam si laudasset. arbitrati se ei rem gratam facere: aliquo saltem humano affectu moti essent. Cum uero se eorum ministerio egere minime ostenderet: magis eos continuit. </div>
            <div type="sub" n="6">Et animaduerte quamprudenter locutus est. Non dixit. Abite. ne expellere uideretur. sed rogauit. num uellent abire. </div>
            <div type="sub" n="7">ut et uim omnem et necessitatem auferret: et ne pudore quodam nutarent. sed etiam gratiam haberent. Neque aperte eos accusauit. sed modeste tetigit: ut quid faciendum esset: intelligerent. </div>
            <div type="sub" n="8">Nobis autem contrarium accidit: nec immerito: quoniam proprie glorie causa omnia facimus. ideo familiarium abitu: nos et nostra minui arbitramur. </div>
            <div type="sub" n="9">Ihesus uero neque adulatus est: neque expulit. sed interrogauit. non ut eos contemneret. sed ne ui teneri uiderentur. Nam si inuiti mansissent: haud secus ac si abissent: fuisset. </div>
            <div type="sub" n="10">Quid ad hoc petrus? Domine ad quem ibimus? uerba uite eterne habes. Et nos credidimus et cognouimus. quia tu es christus filius dei uiui. </div>
            <div type="sub" n="11">Vides non uerba sed temeritatem et perfidiam auditorum: scandalam peperisse? </div>
            <div type="sub" n="12">Nisi enim ita dixisset: non destitissent cibum corporeum efflagitare. </div>
            <div type="sub" n="13">Et cum duodecim una cum illis eadem uerba audissent. contrarie tamen affecti sunt dicentes. Ad quem ibimus? </div>
            <div type="sub" n="14">Quanti amoris uerbum? quo et patribus et matribus et omnibus rebus christus preciosior ostenditur: quodque qui ab eo discedunt: non habent amplius quo confugiant? </div>
            <div type="sub" n="15">Sed ne propterea ad quem ibimus dixisse uideretur: quod non haberent qui se acciperent subdidit. Verba uite eterne habes. </div>
            <div type="sub" n="16">quare illi carnaliter et secundum humanam rationem: hi secundum spiritum et fidem intellexerunt. </div>
            <div type="sub" n="17">Idcirco dicebat. Verba que locutus sum uobis spiritus sunt. Doctrinam meam rerum consequentie et necessitati subiacere: ne arbitremini. </div>
            <div type="sub" n="18">Spiritalia terrenis legibus seruire non patiuntur. Quod et Paulus inquit. Ne dicas in corde tuo quis ascendit in celum? Hoc est christum deducere. </div>
            <div type="sub" n="19">uel quis descendet in abyssum? Hoc est christum ex mortuis reuocare. Verba uite eterne habes. Iam resurrectionem acceperant in qua quiescebant. </div>
            <div type="sub" n="20">Et uide queso: fratrum amatorem: et studiosum. pro omnibus respondet. Non dixit cognoui. sed cognouimus. </div>
            <div type="sub" n="21">Et considera eum de magistro: non ut iudeos locutum. </div>
            <div type="sub" n="22">Siquidem illi dicebant. Hic est filius Ioseph. Hic autem. Tu es christus filius dei uiui: et uerba uite eterne habes. </div>
            <div type="sub" n="23">quia audierat magistrum dicentem resuscitabo eum. et habebit uitam eternam. Ex quo prefert attentionem qua eius uerba acceperit. cum ea meminerit. </div>
            <div type="sub" n="24">Quid christus? Neque laudauit petrum: neque admiratus est: quamuis id alio in loco fecisset. Sed. Nonne ego inquit uos duodecim elegi: et unus ex uobis diabolus est? </div>
            <div type="sub" n="25">Cum enim dixisset petrus: et nos credidimus: eximit e numero Iudam. Alibi enim nihil de discipulis dixit. sed cum christus diceret. Vos autem quem me dicitis? respondit. Tu es christus filius dei uiui. </div>
            <div type="sub" n="26">hic autem dicente eo. et nos credidimus: merito ex ipsorum numero Iudam exemit. hoc autem dixit: ut longe proditoris maliciam propulsaret: et cum nihil ei proficere uideret. ei tamen consulebat. </div>
         </div>
         <div type="sec" n="4">
            <div type="sub" n="1">Et intuere christi sapientiam. Neque eum manifestauit: neque latere uoluit. Illud: ne impudentius contenderet: hoc: ne latere arbitratus: licentius auderet. </div>
            <div type="sub" n="2">quare in sequentibus apertius reprehendit. Prius ergo eum aliis adnumerauit cum diceret. Sunt quidem ex uobis qui non credunt. quod his uerbis confirmat euangelista. </div>
            <div type="sub" n="3">Sciebat enim ab inicio Ihesus qui essent credentes: et quis traditurus esset eum. Cum autem in malicia perseueraret: uehementius eum arguit. Vnus inquit ex uobis diabolus est: </div>
            <div type="sub" n="4">quem tamen ut tegeret omnibus metum incussit. Hoc autem in loco non immerito dubitandum. cur nihil dicant discipuli. alias autem timent et dubitant et inuicem se aspiciunt rogantes. Nunquid ego sum domine. </div>
            <div type="sub" n="5">Et Iohanni petrus innuit: ut magistrum percontaretur quis esset proditor. Que nam causa est? </div>
            <div type="sub" n="6">Nondum audierat petrus: Vade retro sathana. Ideo non timuit. postquam autem increpitus est: et inde audisset. Vnus ex uobis me tradet: merito formidauit. </div>
            <div type="sub" n="7">Neque hoc in loco dicit. Vnus tradet me. sed unus est diabolus. quare non intelligebant quid diceret. sed tamen maliciam suam reprehendi arbitrabantur. </div>
            <div type="sub" n="8">Quid autem significat. Nonne ego uos duodecim elegi et unus ex uobis diabolus est? Vt omni assentationis suspitione careret. </div>
            <div type="sub" n="9">Nam cum omnes eum preter duodecim reliquissent: et petrus eum confessus esset: ne quis assentationem suspicaretur: ita locutus est. </div>
            <div type="sub" n="10">quasi dicat. Nihil mihi persuadet: ne malos arguam. Nolite putare me laudum uestrarum gratia uobis adulaturum: uel ut me sequimini malos non reprehensurum. </div>
            <div type="sub" n="11">Quod enim multomagis est ad persuadendum id mihi non persuadet. Qui enim in amore perstiterit: ipse sibi prebebit argumentum. Electus a magistro gloriam. reprobus stulticie apud stultos opinionem: accipiet. </div>
            <div type="sub" n="12">Veruntamen neque hoc me a reprehensionibus abducit. Hoc nunc reprehendunt in christo gentiles frigide et stulte. </div>
            <div type="sub" n="13">Non enim ui et necessitate quadam deus bonos facere consueuit. neque electio eius uiolenta est. sed suasoria. </div>
            <div type="sub" n="14">Vt enim intelligas inquit non cogi uocationem: multos uocatos perire continget. Quamobrem constat in nostro esse arbitrio: an saluemur: an perdamur. </div>
         </div>
         <div type="sec" n="5">
            <div type="sub" n="1">His igitur admonitionibus et sobrii esse et uigilare contendamus. </div>
            <div type="sub" n="2">Nam si is qui in sanctum illum chorum connumeratus erat: qui tantum donum consecutus: qui signa faceret </div>
            <div type="sub" n="3">(etenim ipse Iudas cum aliis ad suscitandos mortuos et mundandam lepram mittebatur) </div>
            <div type="sub" n="4">ex quo grauissimo auaricie morbo captus est. nihil ei: neque beneficia: neque dona: neque christi consuetudo: non obsequium: non lotio pedum: non mense participatio: non loculorum custodia: profuit. </div>
            <div type="sub" n="5">sed omnia hec aditus ei ad supplicium fuerunt. Timeamus et nos: ne quando per auariciam Iudam imitemur. </div>
            <div type="sub" n="6">Non qui tradit christum. sed qui pauperem fame confectum uel frigore contemnit: eiusdem reus erit supplicii. </div>
            <div type="sub" n="7">et cum indigne misteria participamus: eodem modo quo christi interfectores puniemur. Quando rapimus: quando opprimimus inferiores: maximum nobis supplicium asciscimus: et merito sane. </div>
            <div type="sub" n="8">quousque enim terrenorum amor nos detinet: que superflua sunt et uana? Diuicie enim superflue sunt et inutiles. </div>
            <div type="sub" n="9">Quousque huius mundi ineptiis inhiabimus? Quousque ita grauati erimus ne celum suspiciamus? quousque non sapiemus neque terrenarum rerum atque fluxarum sacietatem capiemus? </div>
            <div type="sub" n="10">neque experientia earum uilitatem intelligemus? consideremus qui ante nos diuites fuerunt. Nonne omnia somnium? nonne umbra et flos. nonne uerba et fabule? </div>
            <div type="sub" n="11">ille locuples. ubi nunc diuice? perierunt. peccata autem que in iis comparandis patratus est remanent: et propter peccata supplicium. </div>
            <div type="sub" n="12">Immo si non esset supplicium: non proponeretur et regnum. Quod idem genus et naturam communicat reuereri oportuit. </div>
            <div type="sub" n="13">Nunc autem canes quidem educamus multi et onagros: et ursos: et alia ferarum genera. hominem autem fame confectum negligimus. et pluris alienum facimus: quam cognatum. et indigniorem domesticum: </div>
            <div type="sub" n="14">quam incognitum ducimus. Sed splendidas domos edificare: et familiarium caterua stipari: et aurea laquearia iacentes spectare: quampulcherrimum est. immo superfluum et inutile. </div>
            <div type="sub" n="15">Sunt enim splendidiores edes et longe iis clariores. In iis oblectare et oculos pasce. nemo prohibebit. </div>
            <div type="sub" n="16">Vis tectum quampulcherrimum intueri? Vespere adueniente celum suspicias. sed non est meum inquies. Verum: magis tuum quam illud. </div>
            <div type="sub" n="17">Siquidem propter te factum est: et commune cum fratribus est. hoc autem tectum non est tuum. sed post mortem tuam heredes occupabunt. </div>
            <div type="sub" n="18">Et celum quidem multum tibi utilitatis afferre poterit: cum per eius pulchritudinem ad opificis contemplationem ascenderis. </div>
            <div type="sub" n="19">illud autem tectum plurimum oberit: et te maxime in die iudicii accusabit: cum ipsum auro undique fulgeat: christus ne minimum quidem habeat uestimentum. </div>
            <div type="sub" n="20">Ne igitur tante stulticie arguamur. neque fugientia persequamur: neque nostram prodamus salutem. sed futura speremus: </div>
            <div type="sub" n="21">siue senes: utpote qui plane nos breui uicturos intelligamus: siue iuuenes tanquam plane persuasi: quod non multum nobis temporis relinquatur. Vt enim fur in nocte ita dies ille aduenit. </div>
            <div type="sub" n="22">Et mulieres: uiros: uiri mulieres hortemur. castigemus et iuuenes et uirgines admoneamus. Ita alter alterum erudiamus ut contemptis presentibus futura desideremus. </div>
            <div type="sub" n="23">eaque consequi possimus: gratia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="48">
         <div type="title" n="title">Omelia XLVIII </div>
         <div type="sec" n="1">
            <div type="sub" n="1">Post hec ambulabat Ihesus in galileam. non enim uolebat in iudeam ambulare. quia querebant eum iudei interficere. </div>
            <div type="sub" n="2">Erat autem in proximo dies festus iudeorum. Nihil liuore nihil inuidia grauius per eam mors in mundum uenit. </div>
            <div type="sub" n="3">Nam cum hominem honorari diabolus conspexisset: eius boni impatiens: omnia molitus est ut eum perderet: semperque ex hac radice: hunc fructum erupisse uideri licet. </div>
            <div type="sub" n="4">Propter hanc Abel interemptus est. propter hanc Dauid cedis periculum subiit: propter hanc et alii multi perempti sunt. Hinc et iudei christum interfecerunt. </div>
            <div type="sub" n="5">Quod his uerbis euangelista significat. Post hec ambulabat Ihesus in galileam. non enim habebat potestatem in iudeam ambulare: quia querebant eum iudei interficere. </div>
            <div type="sub" n="6">Quid dicis beate Iohannes. non habebat potestatem in iudeam ambulare: qui potest omnia que uult. qui cum diceret quem queritis repulit eos retro: qui presto est et non uidetur is non habet potestatem? </div>
            <div type="sub" n="7">Quomodo autem postmodum per medium eorum in medio templo: et die festo transibat: cum plurimi conuenissent et presentibus illis disputabat: que magis eos irritaret: </div>
            <div type="sub" n="8">quem illi admirabantur dicentes? Nonne hic est quem querunt interficere? Et ecce palam loquitur et nil ei faciunt. </div>
            <div type="sub" n="9">Quenam hec sunt enigmata? Absit. Sed illud dicendum est: partim diuinitatis: partim humanitatis opera demonstrari. </div>
            <div type="sub" n="10">Cum enim non habere eum potestatem dicit: tanquam de homine qui humane operaretur dicit: cum autem in medio eorum stetisse: neque comprehensum: narrat: diuinitatis nobis potentia indicatur. </div>
            <div type="sub" n="11">Fugit tanquam homo. apparuit tanquam deus. Vtrumque uere narratum est. Quod enim in medio insidiantium non esset comprehensus: inuincibilem se atque inexpugnabilem significauit. et quod delituerit incarnationem certo confirmauit. </div>
            <div type="sub" n="12">Vt neque Paulus samosatensis: neque marcion haberent quid dicerent: quorum utriusque os obstruit. Erat autem in proximo dies festus iudeorum scenophegia. </div>
            <div type="sub" n="13">Postquam autem nihil aliud significat: quam multum interea temporis processisse: quod inde constat. Cum subiit Ihesus in montem inquit. erat proximum pascha dies festus iudeorum. </div>
            <div type="sub" n="14">hic autem scenophegie meminit: et in quinque mensibus nihil aliud nobis narratur: neque nos aliud docuit quam quinque panum miraculum: et habitum cum illis sermonem. </div>
            <div type="sub" n="15">Quod autem neque signa facere: neque unquam disputare die: uersperi: sepe etiam noctu: omiserit: ita discipulis saltem constat: ut omnes euangeliste testentur. </div>
            <div type="sub" n="16">Quid tandem id omiserunt? Quoniam non omnia dici poterant. Preterea ea dicere properabant: in quibus uel accusabatur uel respondebat iudeis. </div>
            <div type="sub" n="17">Multa enim prioribus similia fecit. Quod enim egrotos curauerit: et mortuos suscitauerit: et miracula fecerit sepe audiuimus. </div>
            <div type="sub" n="18">Cum autem aliquod nouum dicat: uel aliquid quod contra ipsum fore uideatur occurrit: ea prosequuntur: quale nunc est: quod fratres eius in eum non credebant. Neque enim parum hoc reprehendi posse uidetur: </div>
            <div type="sub" n="19">et dignum sane est admiratione: quod tam aperte: tam uere loquantur: ut neque pudeat dicere: que magistro contumeliosa essent. Verum omnium maxime ea narrare festinarunt: </div>
            <div type="sub" n="20">Et nunc multis signis et miraculis omissis. ad hoc quamprimum uenit euangelista. Dixerunt inquit ad eum fratres eius. Transi hinc: et uade in iudeam: ut et discipuli tui uideant opera tua que facis. </div>
            <div type="sub" n="21">Nemo quippe in occulto aliquid facit: et querit ipse palam esse. Si hec facis: manifestas teipsum mundo. Neque enim fratres eius credebant in eum. </div>
            <div type="sub" n="22">Et quod nam uerbum incredulitatis protulerunt: si rogabant ut signa faceret? Maxime quidem: et aspera: et intempestiua: quadam confidentia locuti sunt. </div>
            <div type="sub" n="23">putabant enim cognationis gratia oportere se fidenter loqui. Et uidetur quidem principium amicorum esse. uerum asperrime dicunt. Nam et formidinis et inanis glorie: eum insimulant. </div>
            <div type="sub" n="24">Siquidem cum dicunt. Nemo in occulto aliquid facit: et formidinis arguere: et suspicari: uidentur. an que faceret Ihesus: uere faceret. Illa autem particula. et querit ipse palam: habet inanis glorie suspitionem. </div>
         </div>
         <div type="sec" n="2">
            <div type="sub" n="1">Tu autem christi uirtutem considera. Ex iis qui hec dixerant. Iacobus primus hierosolimorum episcopus ordinatus est. de quo Paulus ait. Alium autem apostolorum uidi neminem: nisi Iacobum fratrem domini. </div>
            <div type="sub" n="2">Dicitur et Iudas mirabilis fuisse. Atqui hi in cana affuerant: cum aquam in uinum conuertit. Sed nihil adhuc profecerunt. </div>
            <div type="sub" n="3">Vnde igitur eis tanta incredulitas? A uoluntate et inuidia. Consanguinitas enim solet quodammodo inuidie haberi. </div>
            <div type="sub" n="4">Sed quos nam hoc in loco discipulos appellat? Turbam sequentem. non duodecim. Quid christus? uide quam accommodate. </div>
            <div type="sub" n="5">non dixit qui estis uos: qui mihi consulitis: et me docetis. Sed tempus meum nondum aduenit. Hic et aliud quiddam uidetur posse significari. </div>
            <div type="sub" n="6">Fortasse enim eum tradere iudeis consultabant. et ad hoc respondit. Tempus meum nondum aduenit. hoc est crucis et mortis. </div>
            <div type="sub" n="7">Quid ante tempus ut moriar: properatis? Tempus autem uestrum semper paratum est. Vos etsi semper cum iudeis uersemini: non interficient uos: qui eadem estis sentencia. mihi autem quamprimum mortem machinabuntur. </div>
            <div type="sub" n="8">Itaque uobis quidem semper tempus est. cum non impendat periculum. mihi autem tunc tempus erit cum ero crucifigendus: et moriturus. Et quod hoc intelligat ex sequentibus perspicuum est. </div>
            <div type="sub" n="9">Non potest mundus odisse uos. Quomodo enim qui eadem uultis et ad idem tenditis? Me autem odit: quia reprehendo eum. quia mala sunt opera eius. Hoc est tangere et benigne reprehendere. </div>
            <div type="sub" n="10">Hinc iram uincere et non indignari: etiam si abiecti sint qui nobis consulant: erudimur. Nam si non credentium: et iniquum: et a caritate abhorrens consilium: </div>
            <div type="sub" n="11">equo animo tulit. quam nos consequemur ueniam: qui terra sumus et puluis: cum consulentes iniquo animo ferimus. Maxime si Paulo abiectiores sint: tanquam indignum arbitrantes? </div>
            <div type="sub" n="12">Considera hic queso quam benigne illatam confutat contumeliam. Dicentibus illis. manifesta teipsum mundo. Respondit. Me mundus odit. </div>
            <div type="sub" n="13">Tantum enim abest inquit ut queram ab hominibus gloriam: ut non desistam eos reprehendere et cum sciam et odium ex hoc mihi et mortem comparari. </div>
            <div type="sub" n="14">Et ubi reprehendit inquit? Immo. quando cessauit? Nonne dixit. Nolite putare quia ego accusaturus sum uos apud patrem. est qui accusat uos Moises? Et ego cognoui uos quia dilectionem dei non habetis. </div>
            <div type="sub" n="15">Et. Quomodo potestis uos credere qui gloriam ab inuicem accipitis: et gloriam que a solo deo est non queritis? </div>
            <div type="sub" n="16">Ex his et aliud inuitur: quod ex libera christi reprehensione: non ex solutione sabbati: iudeorum odium in eum oriebatur. </div>
            <div type="sub" n="17">Sed quid eos ad diem festum mittit cum dixit. Vos ascendite ad diem festum hunc: ego non ascendam adhuc? </div>
            <div type="sub" n="18">Vt ea se dixisse ostenderet. non rogandi aut adulandi gratia. Sed ut eis iudeorum cerimonias permitteret. Sed cur ascendit cum se ascensurum negasset? </div>
            <div type="sub" n="19">Non dixit simpliciter non ascendam. sed adhuc: idest uobiscum. quia tempus meum nondum impletum est. </div>
            <div type="sub" n="20">Atqui: in futuro paschate crucifigendus erat. Cur ego non ascendit. Et si quia tempus non erat: non ascendit: nullo pacto erat ascendendum? </div>
            <div type="sub" n="21">Sed non propterea ascendit. ut pateretur. sed ut doceret. Cur clam. cum aperte posset in medio eorum esse: et iram et furorem sedare quod sepe fecit? </div>
            <div type="sub" n="22">Noluit frequenter hoc facere: fuisset sane maius diuinitatis argumentum. </div>
            <div type="sub" n="23">sed cum metu remansisse putaretur: et incarnationem et fidutiam confirmauit: quod cum passionis tempus preuideret: id maxime eligeret: ut ascenderet hierosolimam. </div>
            <div type="sub" n="24">Ascendite ad diem festum. quasi diceret. Nolim arbitremini quod nolentes cogere uelim mecum maneatis. Ea autem particula. quia nondum impletum est tempus meum. significantis est: </div>
            <div type="sub" n="25">oportere adhuc et signa fieri: et contiones haberi. ut per audentiam et passionem eius. plures crederent: et discipuli magis confirmarentur. </div>
         </div>
         <div type="sec" n="3">
            <div type="sub" n="1">Hinc nos benignitatem: hinc mansuetudinem erudiamur dilectissimi. Discite inquit a me quia mittis sum et humilis corde: et omnem molestiam abscindamus. </div>
            <div type="sub" n="2">et si quis nobis insultauerit: humiliemur: si quis exasperatur: mitigemus. si quis mordet: et lacerat: et contumeliis prosequitur: nolimus commoueri: ne uicti nosipsos perdamus. </div>
            <div type="sub" n="3">Etenim ira fera est uehemens et furibunda. Incantemus eam diuine scripture carminibus. Terra et puluis es: et quid superbit terra et puluis? </div>
            <div type="sub" n="4">Et impetus ire eius: casus ei. Et uir iratus immodestus est. Nihil turpius aspectu irati. nihil uisu grauius. Quod si aspectus. multomagis anima. </div>
            <div type="sub" n="5">Quemadmodum enim cenum si contrectetur grauius olet: ita et anima: cum perturbata est: et multis intrinsecus fluctibus agitata. Sed non possum inquis inimicorum contumelias tolerare. </div>
            <div type="sub" n="6">Qua gratia? Nam si uere accusaris: etiam coram compungi deberes: et gratiam ei habere. Si falso: deride. </div>
            <div type="sub" n="7">Dixit pauperem. Ride. Dixit mendicum. Ride. Dixit degenerem uel stultum. Iam illum defle. Nam qui dicit fratri suo fatue: reus est gehenna ignis. </div>
            <div type="sub" n="8">Iniuria ergo affectus: in mentem ueniat quod illi supplicium maneat. et non modo nulla in proximum ira fereris. sed deplorabis uicem eius. </div>
            <div type="sub" n="9">Neque enim febribus laboranti: neque tumido quisquam irascitur. sed his morbis affecti: sui misericordiam et lacrimas mouent. huiusmodi est irati animus. </div>
            <div type="sub" n="10">qui si in te prosiliet: tace et oportunam ei plagam infliges. Si contumeliam: contumelia prosequeris: ignem excitabis. Sed pusilli animi arguemur inquies: si tacebimus? </div>
            <div type="sub" n="11">immo tuam admirabuntur sapientiam. Quod si contra contumeliose responderis: materiam dabis ut uera putentur: quorum argueris? </div>
            <div type="sub" n="12">Quare diues: si pauper appellatur ridet. Quoniam falsum id nouit. Itidem si nos iniurias ridebimus: magnum erit argumentum quod falso reprehendamur. </div>
            <div type="sub" n="13">Ad hec: quousque hominum iudicia formidabimus? Quousque communem dominum despiciemus: et carni uacabimus? Donec enim inter uos contentio est et emulatio et seditiones. Nonne carnales estis. </div>
            <div type="sub" n="14">Fiamus igitur spiritales: et seuissimam hanc beluam freno cohibeamus. Inter iram et insaniam nihil differt. sed breuis quidem demon est. immo quam qui demonio uexatur grauior. </div>
            <div type="sub" n="15">Ille enim uenia dignus est. iratus nulla. sed suppliciis innumeris. sponte sua in profundum perditionis defertur: et etiam ante futuram gehennam penas dat. Tumultu enim quodam et estu intolerabili: die noctuque uariis cogitationibus anxius iactatur? </div>
            <div type="sub" n="16">Vt igitur et presenti supplicio et futuro liberemur: abiecto penitus hoc affectu: omnes mansuetudinem induamus et modestiam. ut et in hac uita: et in regno celorum tandem animis nostris requiem inueniamus. </div>
            <div type="sub" n="17">quam utinam omnes consequi possimus: gratia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="49">
         <div type="title" n="title">Omelia XLIX </div>
         <div type="sec" n="1">
            <div type="sub" n="1">Hec cum dixisset. ipse mansit in galilea. Vt autem ascenderunt fratres eius: tunc et ipse ascendit ad diem festum. non manifeste. sed quasi in occulto. </div>
            <div type="sub" n="2">Que secundum humanam imbecillitatem a christo facta sunt. non tantum incarnationem confirmant. sed ad uirtutem instituunt. </div>
            <div type="sub" n="3">Nam si omnia tanquam deus fecisset. quid scire potuissemus in humanis rebus incidentes quid facere nos oporteret. </div>
            <div type="sub" n="4">ut exempli gratia. Si hoc in loco homicidis iudeis obuius iram sedasset: </div>
            <div type="sub" n="5">et hoc frequenter fecisset. nos autem idem non potentes offenderemus. </div>
            <div type="sub" n="6">Vnde nobis constaret quid esset faciendum. utrum interimere eos an docere oporteret. </div>
            <div type="sub" n="7">Hoc nos christus docet cum inquit. hec cum dixisset Ihesus. mansit in galilea. Vt autem ascenderunt fratres eius. tunc et ipse ascendit. non manifeste. sed quasi in abscondito. </div>
            <div type="sub" n="8">Hec particula. ut ascenderunt fratres eius: ostendit uoluisse se cum illis ascendere: et ideo mansisse. Neque palam cum eis uersatus est ut uolebant. </div>
            <div type="sub" n="9">sed cum libere semper alias uersatus. hic quasi in occulto ascendit. Non dixit occulte. sed quasi in occulto. Ita enim uidebatur. quemadmodum dixi ut nos doceret. </div>
            <div type="sub" n="10">Preterea non erat par iratis illis et excandescentibus se ita exponere. Finito autem festo. iudei querebant ipsum et dicebant. Vbi est ille? </div>
            <div type="sub" n="11">Bona quidem eorum opera. In die festo in cedem semper ferebantur: et festis eum diebus capere temptabant. Nam et alibi. uidetis inquit. Nunquid uenit ad diem festum? </div>
            <div type="sub" n="12">Et dicebant. Vbi est ille? Ex nimio odio eum nominatim appellare non paciebantur. Diem festum maxime reuerebantur. et tamen capere conabantur. Et murmur multum erat de eo in turba. </div>
            <div type="sub" n="13">Ego autem loci gratia: ubi miraculum fecerat. iudeos maxime irritatos. timuisse arbitror. non tam iratos transeunti: quam ueritos ne aliud signum faceret. </div>
            <div type="sub" n="14">De eo autem uel inuiti predicabant: et clarum reddebant. Quidam dicebant quia bonus est. alii autem dicebant. non. sed seducit turbas. </div>
            <div type="sub" n="15">Illam puto multitudinis opinionem. hanc principum et sacerdotum fuisse. Illud enim uerbum. non. sed seducit turbas. hoc indicat. </div>
            <div type="sub" n="16">Sed quomodo seducit queso. Nunquid prestringit aciem ut signa facere uideatur. re autem nulla sint? Verum contrarium experientia deprehenditur. Nemo tamen palam loquebatur de illo: propter metum iudeorum. </div>
            <div type="sub" n="17">Vides ubique optimates quidem corrupto. turbam uero sano fuisse: iuditio? non tamen fortes ut decebat: quod maxime multitudinis est. Iam autem die festo mediante ascendit Ihesus in templum: et docebat. </div>
            <div type="sub" n="18">Ob dilationem attentiores reddidit. Nam qui primis eum diebus querebant: repente presentem: alii bonum: alii malum iudicabant. </div>
            <div type="sub" n="19">illi ut aliquid lucrarentur: hi ut comprehenderent. Illud autem uerbum. seducit turbam: propter eius doctrinam dicebant: cum eam non intelligerent. </div>
            <div type="sub" n="20">Illud autem. quia bonus: propter signa. Eorum igitur iram molliens: ita institit: ut uerba sua diligenter audirent: neque amplius indignati: aures obstruerent. </div>
            <div type="sub" n="21">Quid doceret silencio preteriit euangelista. Quod autem tam mirabiliter: ut eos mouerit: et ui orationis eorum mutarit sententiam: id tantum dicit. </div>
            <div type="sub" n="22">Nam quem turbam seducere dixerant: iam mirabantur quomodo litteras sciret: qui non didiscerit. </div>
            <div type="sub" n="23">Vides eorum plenam malicie admirationem? Non enim doctrinam admirabantur: neque capiebant. Sed alia eos mouebat admiratio: unde id sciret. </div>
            <div type="sub" n="24">cum potius hinc cognoscere debuissent: nihil humani in eo esse. sed cum nollent hoc confiteri. sed tantum admirarentur. audi quid christus dixerit. Mea doctrina non est mea. </div>
            <div type="sub" n="25">Ad eorum respondet suspitionem. ad patrem id referens: ut eis silentium imponeret. Qui facit uoluntatem eius: is cognoscet de doctrina: utrum ex deo sit. an ego a meipso loquor. </div>
            <div type="sub" n="26">Acsi dicat hanc amouete dubitationem: et iram et inuidiam: et inane contra me odium et nihil uos impediet quin cognoscatis dei uere uerba mea esse. </div>
            <div type="sub" n="27">Nunc hec uobis tenebras infundunt: et rectum uerumque iudicium corrumpunt. que si reiiceretis non in hac essetis sententia. Verum non his uerbis usus est. ne uehementius eos irritaret. </div>
            <div type="sub" n="28">sed hoc totum significauit cum inquit. Qui facit uoluntatem eius: cognoscet de doctrina: utrum ex deo sit: an ego a meipso loquar. Hoc est. An alienum aliquid et ei contrarium dicam. </div>
            <div type="sub" n="29">A meipso autem: semper ad hoc refertur: quod nihil preter dei uoluntatem loquitur. sed que pater uult. </div>
            <div type="sub" n="30">Qui autem facit uoluntatem eius: cognoscet de doctrina. </div>
            <div type="sub" n="31">Hoc est. Si quis sit amator uirtutis: uerborum meorum uim intelliget: si quis uoluerit prophetias perscrutari: an secundum eas loquar cognoscere poterit. </div>
         </div>
         <div type="sec" n="2">
            <div type="sub" n="1">Et quonam pacto sua est: et non sua? Non enim dixit doctrina ipsa non est mea. Sed cum sibi eam tribuisset dicendo. doctrina mea: addidit: non est mea. </div>
            <div type="sub" n="2">Quomodo idem eiusdem potest esse: et non esse? esse. quia a nullo doctus loquebatur. Non esse. quia patris doctrina erat. </div>
            <div type="sub" n="3">Quomodo igitur dicis. Omnia que sunt patris: mea sunt: et que mea patris? Si quia patris doctrina est: propterea non est tua: falsum illud est. Ideo enim tua esse debuit. </div>
            <div type="sub" n="4">At hoc uerbum. non est mea: maiorem in modum patris et suam unam esse doctrinam indicat. Quasi dicat. Nihil habet diuersum tamquam alterius. </div>
            <div type="sub" n="5">Quid si persona alia sum. idem tamen et dico et facio. ut non existimetis aliud a patre. sed idem: me et dicere et facere. </div>
            <div type="sub" n="6">Inde aliam adducit rationem cui contradici non potest. humana quadam utens consuetudine. </div>
            <div type="sub" n="7">Qui propriam quandam doctrinam instituere uult. nulla alia ratione se uelle dicit quam ut gloriam sibi comparet. Nam si ego gloriam meam quero. quare propriam quandam doctrinam non constituo? </div>
            <div type="sub" n="8">Qui a seipso. hoc est. proprium quiddam et separatum loquitur idcirco loquitur: ut gloriam ipse aucupetur. sed quia mittentis gloriam quero. ideo eius doctrinam doceo. </div>
            <div type="sub" n="9">Vides causam cur nihil a semetipso facere dicat? Vt neque gloriam neque principatum desiderare credatur. </div>
            <div type="sub" n="10">propterea cum humiliter loquitur. Ego patris gloriam quero inquit: ut persuadeat se gloriam nullam querere. </div>
            <div type="sub" n="11">Sunt et alie cause. ne ingenitus: ne deo contrarius: ne carnem nostram non accepisse putaretur: ut auditorum imbecillitati consuleret: ut denique eos modestia seruare: et minime se iactando extollere: doceret. </div>
            <div type="sub" n="12">Se uero efferendi: unam dumtaxat causam inueniri potest nature prestantia. Nam si dicendo se ante Abraam fuisse: scandalizati sunt quid nam fecissent: si semper magna audissent? </div>
            <div type="sub" n="13">Nonne Moises dedit uobis legem: et nemo ex uobis facit legem. Quid me queritis interficere? Quam habet hoc a superioribus consequentiam? Quid cum iis communicat? </div>
            <div type="sub" n="14">Duo iudei in Ihesu reprehendebant. unum quod sabbatum solueret. alterum quod patrem deum diceret: et ei se equalem faceret. </div>
            <div type="sub" n="15">non ipsorum suspitione sed propria Christi sententia. Quod autem non ut multi solent. sed eximie et proprie patrem appellaret: inde constat. </div>
            <div type="sub" n="16">Multi sepe deum patrem suum dixerunt: quod ipse unus crearit nos: quod pater sit omnium nostrum: non tamen propterea equalis est populus deo. </div>
            <div type="sub" n="17">Quare non fuissent scandalizati? Et quemadmodum eum dicebant ex deo non esse: et sabbatum transgredi: sepenumero eorum respondit suspitioni. </div>
            <div type="sub" n="18">ita si hoc illi essent suspicati. ipse autem id non sentiret: eos falso id opinari: profecto docuisset: dixissetque. Quid me deo equalem arbitramini? non sum. </div>
            <div type="sub" n="19">Sed se omnino equalem professus est ex sequentibus. Illa enim particula. Sicut pater suscitat mortuos et uiuificat: sic et filius uiuificat. </div>
            <div type="sub" n="20">Et illa. Vt omnes honorificent filium: sicut honorificant patrem. Et opera que ille facit: hec et filius similiter facit. Hec omnia equalitatem constituunt. </div>
            <div type="sub" n="21">Et de lege ait. Nolite putare quia ueni soluere legem aut prophetas. Hoc pacto malas e mentibus suspitiones norat euellere. </div>
            <div type="sub" n="22">Hic cum patre equalitatem confirmat. Quare alibi cum illi dicerent quia te deum facis minime se purgauit. sed id esse asseruerauit inquiens. </div>
            <div type="sub" n="23">Vt autem sciatis quod potestatem habet filus hominis dimittendi peccata in terra dicit paralitico. Tolle grabatum tuum et ambula. </div>
            <div type="sub" n="24">Illud igitur primum intendit ut equalem se deo faciat. et quod non sit contrarius. sed idem quod ille: et dicat: et doceat. </div>
            <div type="sub" n="25">Inde circa sabbati transgressionem instat dicens. Nonne moises dedit uobis legem: et nemo ex uobis seruat legem? Quasi dicat. Sancit lex. non occides. uos occiditis: et me tanquam legis transgressorem accusatis. </div>
            <div type="sub" n="26">Quare autem dixit nemo? Quoniam omnes querebant eum interimere. Ego si solui legem inquit. hominem tamen liberaui: uos ad malum soluitis. </div>
            <div type="sub" n="27">Ego si transgredior: saluti consulo: Neque a uobis qui in grauibus rebus legem soluitis me accusari oportuit. uos omnino legem euertitis. </div>
            <div type="sub" n="28">Deinde etiam certat. atque cum multa et diu disputauerit. tunc quidem altius et secundum dignitatem suam. nunc autem humilius. </div>
            <div type="sub" n="29">Quid tandem? Noluit frequentius eos irritare. Nunc ira augebatur: et in cedem procedebant. </div>
            <div type="sub" n="30">Quare remissus loquitur. et duobus his eos sedat arguendo audiaciam. cur ipsum uellent interficere. </div>
            <div type="sub" n="31">et mansuete loquendo. ostendendo homicidas indignos esse: qui alios iudicent. </div>
            <div type="sub" n="32">Tu autem humilem christi interrogationem et asperum eorum responsum animaduerte. Demonium habes: Quis te querit interficere? </div>
            <div type="sub" n="33">Verbum ire: et furoris: et impudentie plenum. cum preter opinionem reprehenderentur: et ipsum se perterrere existimarent. </div>
            <div type="sub" n="34">Vt enim latrones in insidiis: ne insidiari uideantur concinunt: ut incustoditum aggrediantur. ita et hoc in loco iudei. </div>
            <div type="sub" n="35">Ipse autem omissa reprehensione ne impudentiores eos faceret. iterum de sabbato se excusat. a lege eos arguens. </div>
         </div>
         <div type="sec" n="3">
            <div type="sub" n="1">Et intuere prudentiam. Non mirum inquit si mihi non auditis. cum ne lege quidem quam a moise latam arbitramini audiatis? </div>
            <div type="sub" n="2">Quid ergo nouum si uerbis meis non acquiescitis? Cum enim dixissent. moisi locutus est deus. hunc autem nescimus unde sit. </div>
            <div type="sub" n="3">ostendit quod illi etiam contumeliam inferunt. Etenim legem ille dedit: et non audistis. Vnum opus feci: et omnes miramini. </div>
            <div type="sub" n="4">Propterea ubi me excusari oporteret: etiam uicio datis. Quod enim pater fecerit: non meminit. sed suam inducit personam. </div>
            <div type="sub" n="5">Vnum opus feci: quo innuit. si non fecisset. se legem soluisse. et multa esse magis propria quam lex. et contra legem moisen mandatum magis proprium accepisse. </div>
            <div type="sub" n="6">Siquidem circumcisio: quam sabbatum: magis propria est. quamuis non legis sit. sed patrum. Ego autem magis proprium feci: et melius quam sit circumcisio. </div>
            <div type="sub" n="7">Inde legalis mandati non meminit: uidelicet quod sacerdotes sabbatum coinquinarent: ut iam dixit. sed ex maiori habundantia locutus est. Miramini autem. hoc est perturbamini. </div>
            <div type="sub" n="8">Nam si legem firmam esse oportebat. non sane circumcisio magis propria fuisset. neque se circuncisione maius quiddam fecisse dixit. sed significauit his uerbis. Si circumcisionem accipit homo in sabbato. </div>
            <div type="sub" n="9">Vides quo pacto tunc maxime stat lex: cum soluitur: et sabbati solutio: legis seruatio est? ut nisi sabbatum soluatur: necessarium sit legem solui quam ego constitui. </div>
            <div type="sub" n="10">Et non dixit. Mihi irascimini: quod circumcisione maius quiddam feci. sed rem tantum ostendit: illis iudicium reliquit. an magis necessaria sit totius hominis sanitas: quam circumcisio </div>
            <div type="sub" n="11">(Vt intelligat homo nihil ad sanitatem conferre) soluitur lex. an quod tanto morbo liberatus sit: indignamini. Nolite iudicare secundum faciem. </div>
            <div type="sub" n="12">hoc est. Non propterea quod moises apud uos maioris est autoritatis: feratis sententiam. sed a rerum natura. hoc est enim rectum iudicium. Quare nemo accusauit moisen. </div>
            <div type="sub" n="13">Quare nemo credidit iubenti ut sabbatum addito extrinsecus legi mandato solueretur. </div>
            <div type="sub" n="14">Verum ille mandatum non sub lege. sed extrinsecus inductum propria lege firmius ducit: quod permirum est. </div>
            <div type="sub" n="15">uos autem qui non legislatores estis: preter modum legem defenditis. sed maioris quam uos autoritatis est Moises: qui solui legem per mandatum non legitimum iubet. </div>
            <div type="sub" n="16">Illa autem particula. totum hominem: particularem sanitatem circumcisionem afferre ostendit. Et que nam circumcisionis sanitas? </div>
            <div type="sub" n="17">Anima inquit hominis sine circuncisione peribit. Ego autem non ex parte. sed totum corruptum sanitati restitui. </div>
            <div type="sub" n="18">Nolite igitur secundum faciem iudicare. hoc autem non illius seculi hominibus tantum dictum est. sed et nobis: ut nullo pacto iusticiam oppugnemus. sed totis uiribus eam defendere contendamus. </div>
            <div type="sub" n="19">Nullus sit nobis respectus: an pauper quis sit: an diues. Rem ipsam inuestigemus. non misereberis inquit pauperis in iudicio. </div>
            <div type="sub" n="20">hoc est. noli flecti: noli moueri inquit: si pauperem iniustum iudicaturus es: cui si non est ignoscendum: longe minus diuiti. </div>
            <div type="sub" n="21">Hanc ego non ad iudices tantum. sed ad omnes homines orationem habeo: ne quis iusticiam transgrediatur. sed integram seruet. </div>
            <div type="sub" n="22">Diligit enim iusticiam dominus. Qui autem diligit iniusticiam odit animam suam. Nolimus queso odio habere animas nostras. nolimus diligere iniusticiam: </div>
            <div type="sub" n="23">cui quantulum lucri est? parum: immo nihil: nam paulopost male peribimus: uel potius in hac uita minime iniusticia nostra fruimur. </div>
            <div type="sub" n="24">Nonne si male nobis conscii sumus: omnes dilicie pena sunt et supplicium? Amplectamur ergo iusticiam: cuius legem nullo pacto transgrediamur. </div>
            <div type="sub" n="25">Quem enim ex presenti uita fructum reportabimus: nisi hinc uirtute prediti migrauerimus? Quid illic amicicie: quid necessitudines? Quid clarorum uirorum gratia nobis proderit? </div>
            <div type="sub" n="26">Et quid ego cuiuspiam gratiam memoro? Si Noe si Iob si Daniel nobis pater esset: nihil conferrent si propriis meritis uacui reperiemur. </div>
            <div type="sub" n="27">sed sola anime uirtute opus est: ipsa nos saluos facere et sempiterno igni liberare sola poterit. ipsa nos ad celorum regnum transmittet: </div>
            <div type="sub" n="28">quod ut omnes consequamur. Gracia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="50">
         <div type="title" n="title">Omelia L </div>
         <div type="sec" n="1">
            <div type="sub" n="1">Dicebant ergo quidam ex hierosolimis. Nonne hic est quem querunt interficere? Et ecce palam loquitur: et nihil ei dicunt. </div>
            <div type="sub" n="2">Nunquid uere cognouerunt principes: quia hic est christus? sed hunc scimus unde sit. </div>
            <div type="sub" n="3">Nihil in diuinis scripturis temere positum est. quippe que a spiritu sancto prolate sunt. </div>
            <div type="sub" n="4">Quamobrem omnia diligenter inuestigemus. Etenim ex una particula: totam possumus inuenire sententiam que nobis in presentia proponitur. </div>
            <div type="sub" n="5">Multi enim ex hierosolimis dicebant. Nonne hic est quem querunt interficere? et ecce palam loquitur: et nihil ei dicunt. Cur ex hierosolimis dixit? </div>
            <div type="sub" n="6">ut ostenderet euangelista: quod qui multa et magna uidebant miracula ii miserabiliores erant. Qui maximum diuinitatis signum acceperant: perditorum principum iudicium sequebantur. </div>
            <div type="sub" n="7">Nonne maximum fuit: insanientium homicidarum: et insidiantium: et querentium se interimere: et iam comprehendentium: furorem sedare. </div>
            <div type="sub" n="8">Quis hoc fecisset? Quis tantam tam facile extinxisset insaniam? Tamen post tot signa stulticiam eorum atque insaniam intuere. Nonne hic est quem querunt interficere? </div>
            <div type="sub" n="9">Vide quo pacto seipsos accusant. Querunt interficere: et nihil ei dicunt: ecce palam loquitur. Que loquendi libertas magis eos irritabat. sed nihil faciebant. </div>
            <div type="sub" n="10">Nunquid uere cognouerunt principes quia hic est christus? Vobis autem quid uidetur? quam de eo fertis sententiam? Contrariam inquit. propterea dicebant. Sed hunc scimus unde sit. O maliciam: o pertinaciam. </div>
            <div type="sub" n="11">non sequuntur principum sententiam. sed aliam corruptam afferunt: proprie stulticie consentaneam. </div>
            <div type="sub" n="12">Scimus hunc inquit unde sit. Atqui: principes uestri interrogati dicebant in bethleem nasciturum. </div>
            <div type="sub" n="13">Et iterum quidem alii. Nos scimus quod Moisi locutus est deus. hunc autem nescimus unde sit. Scimus unde est. et nescimus inquiunt: uerba profecto ebriorum. </div>
            <div type="sub" n="14">Et iterum. Nunquid ex bethleem castello? Ecce insanorum sententia. Scimus et nescimus. A bethleem uenit christus. </div>
            <div type="sub" n="15">Et cum ueniet christus nemo nouit. Quid hoc magis contrarium? Id enim tantum sibi persuaserant. ne crederent. </div>
            <div type="sub" n="16">Quid ergo ad hoc christus? Et me scitis et unde sum scitis: et a meipso non ueni. sed est uerus qui misit me: quem uos nescitis. </div>
            <div type="sub" n="17">Et alio in loco. Si me sciretis: et patrem meum sciretis. Quomodo ergo dicit a iudeis sciri unde sit. et iterum neque se neque patrem ab iisdem sciri? </div>
            <div type="sub" n="18">Num contraria loquitur? Absit. Sed ualde sibi constat. alteram autem dicit sententiam. dicendo nescitis. </div>
            <div type="sub" n="19">quemadmodum cum dicit. Filii Heli filii Belial nescientes dominum. Et iterum. Israel autem me non cognouit. </div>
            <div type="sub" n="20">Et Paulus. Confitentur se nosse deum. factis autem negant. Stat igitur ut qui sciat nesciat. Inquit ergo. Si me scitis: scitis quia dei filius sum. </div>
            <div type="sub" n="21">Illa autem particula. unde sum: locum non denotat. ut ex sequentibus constat: et a meipso non ueni. sed uerus est qui misit me: quem uos nescitis. </div>
            <div type="sub" n="22">Ex quo notat operum insciciam: sicut et Paulus inquit. Confitentur se nosse deum. factis autem negant. </div>
            <div type="sub" n="23">Neque enim inscicie peccatum erat. sed praui animi: qui cum scirent: scire nollent. Sed que nam hec consequentia? </div>
            <div type="sub" n="24">Quomodo enim reprehendendo: eorum dicta: confirmat? Nam cum illi dicerent. Hunc autem scimus unde est. addidit. Et me scitis. Quid enim dixerunt illi? Quod nescirent? </div>
            <div type="sub" n="25">Minime. sed se quoque scire profitebantur. Verum ea sententia: quod solum e terra esset: et fabri filius. </div>
            <div type="sub" n="26">ipse autem in celum eos erexit inquiens. Scitis unde sum. hoc est. non ex hoc mundo: ut suspicamini sed unde ille quod misit me. </div>
            <div type="sub" n="27">dicendo autem. A meipso non ueni: significat eos scisse a patre missum. licet non confiterentur. </div>
            <div type="sub" n="28">Dupliciter ergo eos reprehendit. Et primum quidem que secrete loquebantur in medium adducit: aperte eos confundens. </div>
            <div type="sub" n="29">Deinde etiam mentem eorum aperit quasi dicat. Non sum uilis: non sum abiectus. sed uerus est qui misit me quem uos nescitis. </div>
            <div type="sub" n="30">hoc est. Si uerus est: in ueritate misit. Si uerus est qui misit: uerum esse et qui mittitur: non est ambigendum. </div>
         </div>
         <div type="sec" n="2">
            <div type="sub" n="1">Preterea et propriis eos conuincit rationibus. Cum enim dicerent. Christus cum uenerit nemo scit: unde sit. hinc ostendit se esse christum. </div>
            <div type="sub" n="2">Etenim illi hanc particulam. nemo scit: ad distantiam localis cuiusdam diffinitionis dicebant. </div>
            <div type="sub" n="3">Vnde se christum esse: et a patre uenisse: profitetur: et semper sibi dumtaxat: patris cognitionem esse testatur dicens. Non quod patrem quis uidit: nisi qui est a patre. </div>
            <div type="sub" n="4">quibus uerbis irritati sunt. Dicendo enim: Nescitis eum: et si scitis: scire dissimulatis. non immerito eos tangebat et irritabat. </div>
            <div type="sub" n="5">Querebant ergo eum apprehendere: et nemo misit in illum manum. quia nondum uenerat hora eius. Videsne eos inuisibiliter detentos: et furorem eorum cohibitum? </div>
            <div type="sub" n="6">Cur autem non aperte dixit. sed tantum. Nondum uenerat hora eius? humilius loqui uoluit: ut homo crederetur. </div>
            <div type="sub" n="7">Cum enim frequenter sublimia de se loquatur. hac gratia hec nonnunquam interserit. Cum autem dicit ab ipso sum. non ut propheta. sed ut qui eum uiderit: et cum eo fuerit: loquitur. Noui eum inquit quia ab ipso sum. </div>
            <div type="sub" n="8">Vides quo pacto undique id dictum confirmat? A meipso non ueni. Et illud. Qui misit me uerus est. id contendens: ne deo alienus putaretur. Et considera quantum in hac uerborum humilitate existat utilitatis. </div>
            <div type="sub" n="9">Post hec multi inquit dicebant. Christus cum uenerit nunquid plura signa faciet: quam que hic facit? Que nam signa? </div>
            <div type="sub" n="10">Atqui: tria tantum ab euangelista memorantur: uini: paralitici: et filii reguli. Ex quo constat: quod sepe alias dixi: multa pretermissa ab euangelistis: et principum maledicta pluribus uerbis enarrata. </div>
            <div type="sub" n="11">Querebant ergo eum apprehendere: et interimere quidam uidelicet. non multitudo (que non affectabat principatum: neque capiebatur inuidia) sed sacerdotes. </div>
            <div type="sub" n="12">Multitudinis ea erant uerba. Christus cum uenerit nunquid plura signa faciet? </div>
            <div type="sub" n="13">Verumtamen non firma eorum fides. sed qualis abiecte solet esse multitudinis. Illa enim particula. cum uenerit: non multum credentium erat quod esset christus. </div>
            <div type="sub" n="14">aut ergo hac sentencia aut per concessionem dictum est a turba: ac si conantibus principibus semper persuadere eum non esse christum: ipsa diceret. Esto non sit christus. at cum uenerit: num melior erit? </div>
            <div type="sub" n="15">Nam ut frequenter dico: qui crassiori semper ingenio: non doctrina et oratione. sed signis alliciuntur. Audierunt ergo pharisei turbam murmurantem: et miserunt ministros: ut apprehenderent eum. </div>
            <div type="sub" n="16">Vides quod sabbati solutionem causabantur. sed quod maxime eos angeret hoc erat? </div>
            <div type="sub" n="17">Nunc enim nihil habebant quod accusarent: neque re: neque uerbis: propter turbam tamen eum apprehendere uoluerunt. </div>
            <div type="sub" n="18">Ipsi autem propter periculum non sunt ausi. sed miserunt ministros. O uiolentiam o stulticiam: uel insaniam potius. </div>
            <div type="sub" n="19">Cum sepe conati eum apprehendere non potuerint: ministris mandarunt. </div>
            <div type="sub" n="20">Atqui: multa apud piscinam locutus est: et nihil tale moliti sunt. Quesiuerunt quidem. non tamen temptarunt. Nunc non amplius perpeciuntur: cum turba eum esset consecutura. </div>
            <div type="sub" n="21">Quid ergo christus? Adhuc modicum tempus uobiscum sum. Cum posset et flectere et perterrere audientes: quantauis loquitur: humilitate? quasi dicat. Quid me interficere queritis? </div>
            <div type="sub" n="22">Quid me persequimini? Modicum expectate: et non querentibus uobis: me uobis capiendum exponam. Inde ne quis communem mortem arbitraretur. cum dixisset. Adhuc modicum tempus uobiscum sum: </div>
            <div type="sub" n="23">ita enim arbitrabantur: ut hanc tolleret opinionem. quia nemo post finem prohibet. subdit. Et ubi sum ego: uos non potestis uenire. </div>
            <div type="sub" n="24">Nam si permansurus fuisset in morte: ire sane potuissent. eo namque omnes proficiscimur. </div>
            <div type="sub" n="25">Simplicior autem multitudo his uerbis mouebatur. audacior timebat: studiosior festinabat ad audiendum: ac si breue sibi tempus relinqueretur ad eius doctrinam percipiendam. </div>
            <div type="sub" n="26">Et non dixit hic sum. sed uobiscum. hoc est. quamuis me persequamini: quamuis exagitetis. non cessabo tamen quin uos edificem: et que saluti uobis sunt predicem: et admoneam. </div>
            <div type="sub" n="27">Et uado ad eum qui misit me. Hec particula sufficiens erat: que terrorem incuteret: et solicitudinem. Quod enim se indigerent ostendit. </div>
            <div type="sub" n="28">Queretis enim me inquit: non solum obliuioni non mandabitis. sed queretis me: et non inuenietis. Et ubi nam quesiuerunt eum iudei? </div>
            <div type="sub" n="29">Dicit Lucas quod plangebant mulieres super eo: ita et alios multos credibile est: et statim captis hierosolimis: christi et miraculorum eius meminisse: et eum desiderasse debuerunt. </div>
            <div type="sub" n="30">Hec autem ait Ihesus: ut eos alliceret. Quod enim modicum tempus relinqueretur et post abitum suum desideraretur: neque potuerit amplius inueniri satis eos allicere debuisset. </div>
            <div type="sub" n="31">Nam si non erat futurum: ut desideraretur: nihil persuasione dignum dixisset. </div>
            <div type="sub" n="32">Si uero desiderandus erat et tamen potuisset inueniri: non multum eos mouisset. </div>
         </div>
         <div type="sec" n="3">
            <div type="sub" n="1">At si diutius cum iis permansurus fuisset. hoc etiam eos negligentiores reddidisset. his autem uerbis plurimum eos excitat et perterret. </div>
            <div type="sub" n="2">Hec autem particula. Vado ad eum qui misit me. nihil sibi detrimenti eorum insidias allaturas: et sponte sua se passionem subiturum: significat. </div>
            <div type="sub" n="3">Duo ergo predixit. et se paulopost abiturum et illos ad ipsum non uenturos: quod non fuit humanitatis ut finem suum prediceret. </div>
            <div type="sub" n="4">Quare Dauid. Notum mihi fac inquit finem meum: et numerum dierum meorum quis est: ut sciam quid desit mihi. et profecto nemo hoc nouit. Ex uno autem et alterum confirmatur. </div>
            <div type="sub" n="5">Ego autem hec uerba ad ministros dicta arbitror: ut eos maxime alliceret: ostendendo se aduentus eorum causam intelligere. Quasi diceret. Expectate paulum et abibo. </div>
            <div type="sub" n="6">Dicebant ergo iudei ad semetipsos. Quo hic iturus est? Atqui: illi desiderabant et totis uiribus nitebantur ut abiret: ne eum uiderent. Quamobrem non erat eis querendum quo esset iturus. sed preferenda leticia et rogandum quando abiret. </div>
            <div type="sub" n="7">Verum mouentur his uerbis: et secum stulte suspicantur. quo abiturus sit. Nunquid in dispersionem gentium? </div>
            <div type="sub" n="8">hoc est quod iudei dispersionem gentes appellabant. quia ubique disperse essent: et promiscue inuicem miscerentur: quam ignominiam ipsi postmodum subierunt. ipsi namque facti sunt dispersio. </div>
            <div type="sub" n="9">Antiquitus enim iudeorum nacio in sola palestina: et nusquam alibi: inueniebatur. Propterea dispersionem gentiles uocabant: eis exprobrando: se iactando. </div>
            <div type="sub" n="10">Quod autem dicit. Quo ego uado uos non potestis uenire. illis omnes tunc commixti erant: et ubique terrarum erant iudei. </div>
            <div type="sub" n="11">Non ergo si gentes significaret diceret. quo uado: uos non potestis uenire. Nam illis dicentibus. nunquid in dispersionem gentium iturus est? </div>
            <div type="sub" n="12">non ut offenderet. sed doceret iis usus est uerbis: quibus sedata ira crediderunt: neque enim aliter quesissent inuicem quid diceret. </div>
            <div type="sub" n="13">Verum hec illis dicta sunt. sed timendum ne in nobis quoque ea uerba locum habeant: quod ubi est: uenire non possimus. Siquidem uita nostra scelerum plena est. </div>
            <div type="sub" n="14">De discipulis enim ait. Volo ut ubi ego sum et illi sint mecum. De nobis contra timeo ne dicatur. Vbi ego sum uos non potestis uenire. </div>
            <div type="sub" n="15">Quomodo enim poterimus. cum contraria quam precipiamur: operemur. </div>
            <div type="sub" n="16">Etenim inter seculi homines: siquis militum preter regis uoluntatem facit: ad regem non admittitur. sed munere et dignitate exautoratus: ultimo afficitur supplicio. </div>
            <div type="sub" n="17">Itidem et nos cum cupiditati seruimus: cum rapimus: cum uim inferimus: cum uerberamus: cum non facimus elemosinam: illuc nullo pacto admittemur. sed id nobis: quod et uirginibus: accidet: </div>
            <div type="sub" n="18">quibus ad sponsum ingredi non licuit. sed extinctis lampadibus. hoc est gratia deficiente: abierunt. </div>
            <div type="sub" n="19">Etenim ignem illum quem spiritus gratia statim accepimus modo uelimus: augebimus. sin minus extinguetur: </div>
            <div type="sub" n="20">quo extincto: sole tenebre animas nostras occupabunt. Vt enim ardente lampade: lux undique diffunditur ita extincta: occupant tenebre. </div>
            <div type="sub" n="21">Ideo inquit. Nolite spiritum extinguere. Extinguitur enim cum oleum deficit: cum uehementior quedam uis uenti perflat: cum comprehenditur. et in arctum cogitur. </div>
            <div type="sub" n="22">Sic enim ignis extinguitur. Comprehenditur namque a curis secularibus. extinguitur malis cupiditatibus. Nihil preterea ita eum extinguit: ut inhumanitas: rapina: crudelitas. </div>
            <div type="sub" n="23">Quando enim olei defectui. aquam etiam frigidam superaddimus. hoc est cupiditatem: iniustorum animas perdentem. quomodo iterum poterit accendi? </div>
            <div type="sub" n="24">Cum ergo hinc migrabimus: et cinerem et puluerem referemus: atque etiam fumum densiorem: qui nos accusabit quod lampades extinguerimus. </div>
            <div type="sub" n="25">Vbi enim fumus est: necessario illic ignis est extinctus. sed absit ut hanc quispiam uocem audiat. Nescio uos. </div>
            <div type="sub" n="26">Audiemus enim si uiso paupere: itidem acsi non uideremus afficimur? </div>
            <div type="sub" n="27">si esurientem christum ignorabimus. ignorabit et ipse nos: cum misericordia indigebimus. et merito quidem. Qui enim miserum negligit: qui non opitulatur indigenti. quo uultu aliena postulabit? </div>
            <div type="sub" n="28">Quamobrem curemus queso: annitamur ne decidamus a misericordia sed impleamus lampadas: ad sponsum in talamum ingrediamur: </div>
            <div type="sub" n="29">ad quem utinam omnes admittamur: gratia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="51">
         <div type="title" n="title">Omelia LI </div>
         <div type="sec" n="1">
            <div type="sub" n="1">In nouissimo autem die magno festiuitatis: stabat Ihesus et clamabat dicens: Siquis sitit ueniat ad me et bibat. </div>
            <div type="sub" n="2">Qui credit in me sicut dicit scriptura. flumina de uentre eius fluent aque uiue. </div>
            <div type="sub" n="3">Qui ad diuinam accedunt predicationem: et fidei uacant: sicientium eos desiderium pre se ferre oportet. </div>
            <div type="sub" n="4">ita enim quam audient doctrinam potuerunt fideliter continere. Etenim qui sitiunt: poculum quamcupidissime hauriunt: et ita recreantur. </div>
            <div type="sub" n="5">itidem et qui diuinos sermones audiunt: si sicientes acceperint: numquam fatigabuntur: quoad totum biberint. </div>
            <div type="sub" n="6">Quod enim semper esurire et sitire oporteat. Beati inquit qui esuriunt et siciunt iusticiam. </div>
            <div type="sub" n="7">Et hoc in loco. Siquis sitit ueniat ad me et bibat. hoc est. Nemini uim facio: neminem traho. sed siquis libens et promptus accedit. siquis ardet desiderio hunc ego aduoco. </div>
            <div type="sub" n="8">Sed quanam gratia euangelista nouissimum diem magnum festiuitatis fuisse admonuit? Etenim primus et ultimus magnus erat. medii autem potius in deliciis consumebantur. </div>
            <div type="sub" n="9">Cur igitur in nouissimo? quia omnes conueniebant. non ita in primo: et causam dixit fratribus. </div>
            <div type="sub" n="10">sed neque secundo neque tertio quicquam tale locutus est: ne irrita uerba caderent cum deliciis uacaturi essent. </div>
            <div type="sub" n="11">Nouissimo autem quoniam domum erant redituri: prebet eis ad salutem uiatica: et clamabat. hoc est fidenter loquebatur. </div>
            <div type="sub" n="12">et hoc propter magnam turbam. Et ut de spiritali potu loqui se ostenderet: addidit. Qui credit in me sicut dicit scriptura. flumina de uentre eius fluent aque uiue. </div>
            <div type="sub" n="13">Ventrem cor dicit ut alio in loco. Et legem tuam in medio uentris mei. Et ubi nam dicit scriptura. flumina de uentre eius fluent aque uiue? Nusquam. </div>
            <div type="sub" n="14">Quomodo igitur hic textus intelligitur. hoc in loco ita distinguendum est: ut hec particula. flumina de uentre eius fluent aque uiue: christi sententia sit. </div>
            <div type="sub" n="15">Cum enim multi dicerent. Hic est christus. Christus quando uenerit nunquid plura signa faciet? rectam habendam cognitionem: neque ita signis ut scripturis credendum asserit. </div>
            <div type="sub" n="16">Nam multi cum miracula facientem uiderent. christum tamen non arbitrabantur. Debebant nanque dicere christum a semine Dauid uenire: </div>
            <div type="sub" n="17">ut frequenter dicebant. quare uult innuere eorum se non fugere assertionem. Ideoque ad scripturas iterum relegat. </div>
            <div type="sub" n="18">superius enim dixerat. Scrutamini scripturas. Et iterum. Scriptum est in prophetis. Et erunt omnes docibiles dei. Et Moises uos accusat. Et hoc in loco. sicut dicit scriptura. flumina de uentre eius fluent aque uiue: </div>
            <div type="sub" n="19">ut habundantiam et copiam gratie significet: ut et alibi fons aque salientis in uitam eternam. hoc est multam gratiam consequetur. Alibi uitam eternam. hic aquam uiuam dicit. </div>
            <div type="sub" n="20">hoc est semper operantem. Spiritus enim gratia: cum menti illapsa est: eamque irrigarit: omni fonte uberius scaturit: nunquam deficit: nunquam uacuatur: nunquam stat. </div>
            <div type="sub" n="21">Simul autem et indeficientem copiam: et incredibilem operationem: et fontem et fluuios appellauit. et non unum. sed innumeros. </div>
            <div type="sub" n="22">Et illic salientis pro inundantis positum est: quod facile quiuis deprehendere poterit. si Stephani sapientiam. Petri linguam. Pauli uim: considerauerit. </div>
            <div type="sub" n="23">Quo pacto nihil eos extulit: nihil deiecit: non populorum furor: non tirannorum persecutiones: non demonum insidie: non quotidiane mortes: </div>
            <div type="sub" n="24">sed more fluminis: uehementi lapsu delati: omnia trahentes euaserunt. Hoc autem dixit de spiritu quem accepturi erant credentes in eum. Nondum enim erat spiritus datus. </div>
            <div type="sub" n="25">Quomodo ergo prophete prophetarunt: et innumera operati sunt miracula? </div>
            <div type="sub" n="26">Apostoli enim non spiritu, sed eius uirtute eiiciebant ut ipse. Si ego in belzebub eiicio demonia filii uestri in quo eiiciunt? </div>
            <div type="sub" n="27">Hoc autem dicebat: ut non omnes spiritu ante crucem. sed ipsius uirtute eiecisse ostenderet. </div>
            <div type="sub" n="28">Sed cum dimissurus eos esset tunc dixit: Accipite spiritum sanctum. Et iterum. Venit super eos spiritus sanctus. et tunc signa fecerunt. </div>
         </div>
         <div type="sec" n="2">
            <div type="sub" n="1">Cum autem misit: non dixit. Dedit eis spiritum sanctum. sed dedit eis potestatem dicens. Leprosos mundate. demonia eiicite. mortuos suscitate. gratis accipite: gratis date. </div>
            <div type="sub" n="2">Prophetis autem ab omnibus confessum est: spiritum sanctum datum. </div>
            <div type="sub" n="3">Verum ipsa gratia contracta et separata erat et a terra discesserat: ex quo dictum est. Relinquetur domus uestra deserta. </div>
            <div type="sub" n="4">et ante illam diem iam deficere ceperant. Siquidem non amplius apud eos propheta erat: neque gratia: eorum sacra tuebatur. </div>
            <div type="sub" n="5">Cum igitur spiritus sanctus cohibitus esset: tum iam diffundi largiter debuit: quod post crucem cepit exordium. non tantum ut largius. sed ut maioribus gratiis habundaret. </div>
            <div type="sub" n="6">Etenim mirabilius donum erat ut cum dicit. Nescitis cuius spiritus estis. Et iterum. Non enim accepistis spiritum seruitutis. sed adoptionis. Nam et antiquitus spiritum habebant. sed aliis non largiebantur. </div>
            <div type="sub" n="7">Apostoli autem innumeros implebant. Cum autem hanc essent accepturi gratiam. nondum datam. </div>
            <div type="sub" n="8">Ideo de hac inquit euangelista. Nondum enim erat spiritus datus. quia Ihesus nondum erat glorificatus. hoc est crucifixus. </div>
            <div type="sub" n="9">Cum enim inimici et peccatores et diuino munere priuati: et odio digni essemus. gratia autem reconciliationis esset indicium. cunque munus non inimicis. non hostibus. non odio habitis. sed amicis et familiaribus: detur. </div>
            <div type="sub" n="10">oportuit primum pro nobis sacrificium offerri et carnis inimicicias dissolui. et deo amicos fieri: et inde munus accipere. </div>
            <div type="sub" n="11">Nam si hoc in promissione Abrae factum est: multomagis in gratia. Quod significans Paulus inquit. </div>
            <div type="sub" n="12">Si enim qui ex lege sunt: heredes sunt: exinanita est fides. Lex enim iram operatur. hoc est. Promisit deus Abrae et semini eius daturum terram. </div>
            <div type="sub" n="13">et nepotes eius promissione indigni reperti sunt: et propriis laboribus placere non potuerunt. </div>
            <div type="sub" n="14">Propterea accessit fides: res facilis: que gratiam adduceret: neque incassum caderent promissiones. </div>
            <div type="sub" n="15">Ideo ex fide dicit ut secundum gratiam firma esset promissio. secundum gratiam autem. quoniam labore suo non poterant. </div>
            <div type="sub" n="16">Sed quanam gratia. cum inquit secundum scripturas: non adducit earum testimonium? Quoniam corrupte erant sententie. </div>
            <div type="sub" n="17">Alii enim dicebant. hic est uere propheta. Alii. seducit turbam. Quidam. nunquid ex galilea uenit christus. Nonne scriptura dicit quia ex semine Dauid: et bethleem castello? </div>
            <div type="sub" n="18">et uaria erat sententia: utpote in turba. Neque enim diligenter uerbis eius attendebant: neque ut discerent. </div>
            <div type="sub" n="19">Propterea nihil eis christus respondit: quamuis dicerent: nunquid ex galilea christus uenit? </div>
            <div type="sub" n="20">At Nathanael contumeliosius dicentem. A Nazareth potest aliquid boni esse? laudauit: tanquam uerum israelitam. </div>
            <div type="sub" n="21">Siquidem hi: qui ad Nicodemum dixerant (Scrutare et uide quod ex galilea non surrexit propheta) non discendi gratia querebant. sed ut christi gloriam penitus euerterent. </div>
            <div type="sub" n="22">ille autem desiderio tantum ueritatis: et diligenti ueterum scripturarum scientia. </div>
            <div type="sub" n="23">Quare hoc in loco nihil eis aperit: nihil exponit. </div>
            <div type="sub" n="24">Qui enim sibiipsis contraria loquebantur. et nunc neminem unde ueniret scire. nunc ex bethleem esse: asserebant. constat etiam si didicissent: contradicturos. </div>
            <div type="sub" n="25">Esto enim locum ignorarent. quod ex bethleem. quoniam esset educatus in nazaret. non tamen propterea excusabantur. </div>
            <div type="sub" n="26">Non enim illic natus est. Nunquid et genus ignorabant: quod ex domo esset et patria Dauid? </div>
            <div type="sub" n="27">Quomodo ergo dicebant. Nunquid ex semine Dauid uenit christus? Sed hoc illo modo abscondere uolebant: et uersute omnia loquebantur. </div>
            <div type="sub" n="28">Sed qua gratia christum non interrogarunt dicentes. Cum alia quidem omnia in te admiremur: iubes autem tibi secundum scripturas credi? Dic nobis quomodo. Scripture enim dicunt: ex bethleem christum uenturum. tu autem ex galilea uenisti. </div>
            <div type="sub" n="29">Verum nullis huiusmodi uerbis usi sunt. sed omnia peruerse loquuntur. </div>
            <div type="sub" n="30">Quod enim nollent quicquam discere: statim significat euangelista. quod quidam ex ipsis uolebant eum apprehendere. sed nemo misit super illum manus. </div>
            <div type="sub" n="31">Nam et si nihil aliud. hoc saltem eos compungere debuisset. Verum non sunt compuncti ut inquit propheta. Dissipati sunt et non sunt compuncti. </div>
         </div>
         <div type="sec" n="3">
            <div type="sub" n="1">Eiusmodi enim malicia est. Nulli uult cedere. ad unum tantum respicit: ut eum cui insidiatur: perdat. Sed quid dicit scriptura. </div>
            <div type="sub" n="2">Qui fodit foueam proximo: in eam incidit: quod usu tunc uenit. Ipsi enim uolebant christum interimere: ut predicationem tollerent. sed contra euenit. </div>
            <div type="sub" n="3">Siquidem predicatio: christi gratia floruit. illorum uero doctrina extincta periit: patriam: libertatem: licentiam: et cultum ueterem perdiderunt: et omni priuati sunt felicitate: in seruitutem et captiuitatem adducti. </div>
            <div type="sub" n="4">Quibus admoniti: nulli insidias tendamus scientes quod in nosipsos ensem acuimus: et maiorem nobis plagam infligimus. </div>
            <div type="sub" n="5">Sed egre tulit quispiam se offendi: et uult ulcisci. Noli queso. non ulciscendo enim ulcisci poteris. ulciscendo uero non ulcisceris. Nec que dico nugas arbitrere. sed ueritatem. </div>
            <div type="sub" n="6">Quomodo? Quoniam qui non ulciscitur: deo relinquit ultionem. qui ulciscitur minime. Mihi enim inquit uindictam et ego retribuam dicit dominus. </div>
            <div type="sub" n="7">Nam si serui nostri rixantes inuicem: nulla nostri ratione habita. ipsi ad uindictam uertuntur: </div>
            <div type="sub" n="8">et si sepius postmodum nos rogent. non solum non eos ulciscimur. sed indignamur: scelestos: et flagiciosos appellamus. </div>
            <div type="sub" n="9">et nobis id cognoscendum relinqui oportuisse dicimus. Cum enim tibi ultionem presumpsisti: nihil amplius in illum indignatur dominus. </div>
            <div type="sub" n="10">hoc longe magis deus dicet: qui nos admonet ut sibi omnia permittamus. </div>
            <div type="sub" n="11">Quid enim non absurdum sit: ut qui a seruis et pueris nostris tantam modestiam: tantam obedientiam exigimus eandem domino nostro non exhibeamus? </div>
            <div type="sub" n="12">Hoc autem dico quoniam tam prompte inuicem ulcisci contendimus. </div>
            <div type="sub" n="13">sed uere prophantem hoc facere non oportet. sed ignoscere et dimittere: quod in nos peccatur. etiam si illud non esset magnum premium: ueniam pro eo accipere. </div>
            <div type="sub" n="14">Sed dic queso: si peccantem reprehendis: cur ipse peccas. Cur eadem admittis? Iniuriam tibi intulit. noli contra inferre. </div>
            <div type="sub" n="15">Perterruit: noli perterrere. cum nullam inde assequaris utilitatem. Merore te affecit: noli uicem reddere. nam illi similis efficeris: et tu nihil lucraris. sed si mansuete perfers: forte ipsum corriges. </div>
            <div type="sub" n="16">ita ei pudorem incuties. ita iram sedabis. Nemo malo malum sanat. sed bono malum. </div>
            <div type="sub" n="17">Hec apud gentes nonnulli philosophantur: que cum in erroris stulticia: tantam pre se ferant sapientiam. pudet nos: ut inferiores deprehendamur. </div>
            <div type="sub" n="18">Multi iniuria affecti: equo animo tulerunt. Multi falso accusati in ultionem non proruperunt. Insidiatores beneficiis prosecuti sunt. </div>
            <div type="sub" n="19">Non parum uerendum est: ne apud illos: qui uita nobis prestantiores sint: inueniantur. neue nos maiori cruciatui obnoxios: faciant. </div>
            <div type="sub" n="20">Nam si: qui participes sumus spiritus: qui dei regnum expectamus: qui celestium cognitionem habemus: qui non formidamus gehennam: qui angeli fieri iubemur: qui diuinis fruimur misteriis: ne ea quidem qua illi uirtute pollemus: quid nobis sperandum est? </div>
            <div type="sub" n="21">Quod si iudei nobis superandi sunt. Nisi inquit habundauerit iusticia uestra plusquam scribarum et phariseorum: non intrabitis in regnum celorum. longe magis gentiles. si pharisei: magis infideles. </div>
            <div type="sub" n="22">Si non superantibus nobis illorum uitam: celorum regna clauduntur. quomodo ea consequemur si gentilibus peiores inueniemur? </div>
            <div type="sub" n="23">Abiciamus ergo dilectissimi omne odium: iram indignationem. Eadem dicere mihi quidem non molestum: uobis autem tutum. </div>
            <div type="sub" n="24">Etenim medici eadem sepe medicina utuntur: et nos eadem uestris auribus instillare: in memoriam reducere: docere: hortari. non cessamus. </div>
            <div type="sub" n="25">Etenim magna secularium rerum turba: horum obliuiscimur. </div>
            <div type="sub" n="26">Quare ne incassum hic colligamus opere confirmentur: ut futura bona consequamur: </div>
            <div type="sub" n="27">gratia et benignitate domini nostri Ihesu christi per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="52">
         <div type="title" n="title">Omelia LII </div>
         <div type="sec" n="1">
            <div type="sub" n="1">Venerunt ergo ministri: ad pontifices et phariseos. et dixerunt eis illi. Quare non adduxistis eum? Responderunt ministri. Nunquam sic locutus est homo: sicut hic loquitur. </div>
            <div type="sub" n="2">Nihil ueritate clarius: nihil simplicius: nisi maligni esse uelimus. Quemadmodum nihil malignis obscurius: nihil uersutius. </div>
            <div type="sub" n="3">Ecce ut pharisei et scribe: qui sapientia prestare uidebantur: qui cum christo semper uersabantur. ut ei insidiarentur. licet miracula uiderint et scripturas legerint. non modo nihil utilitatis. sed damni plurimum acceperunt. </div>
            <div type="sub" n="4">ministri autem: et si nullam eiusmodi materiam haberent. uno tantum sermone persuasi sunt. et qui ad christum capiendum ierant: eius admiratione capti redierunt. </div>
            <div type="sub" n="5">Neque eorum tanta sapientia admiranda est. quod signis non eguerunt. sed quod sola doctrina crediderunt. </div>
            <div type="sub" n="6">Non enim dixerunt neminem unquam ita miracula fecisse. sed neminem unquam sic locutum. </div>
            <div type="sub" n="7">Nec sapientia tantum. sed et audentia admiranda. Siquidem iis que se miserant ita loquuntur. phariseis uidelicet: qui omnia faciebant et conabantur ut caperetur. </div>
            <div type="sub" n="8">Venerunt inquit ministri ad pontifices et phariseos et dixerunt eis illi. Quare non adduxistis eum. Quod autem uenerint. longe magis fuit quam si apud christum remanserint. Sic enim liberati fuissent eorum molestia. </div>
            <div type="sub" n="9">nunc precones fiunt sapientie Christi: et maiorem pre se ferunt animum. neque excusant se propter turbam non potuisse: que eum tanquam prophetam sequuntur. </div>
            <div type="sub" n="10">Sed nunquam sic locutus est homo. Potuissent sane ita se excusare. sed animi ostendunt rectitudinem. </div>
            <div type="sub" n="11">Neque tantum se illum admirari quam qui se miserant ad eum ligandum: quem audire debuissent: accusare uisi sunt. </div>
            <div type="sub" n="12">Atqui: breuem christi audierunt orationem. Tanti enim ueritas est: ut incorrupto animo longis sermonibus minime opus sit. </div>
            <div type="sub" n="13">Quid ad hoc pharisei? Cum compungi et mutare sententiam oportuisset contra faciunt: inuicem eos accusant dicentes. Nunquid et uos seducti estis? </div>
            <div type="sub" n="14">Adhuc eis blandiuntur: neque in eos grauius inuehuntur: ueriti ne tandem discederent: tantum indignationem pre se et lenitatem ferunt. </div>
            <div type="sub" n="15">Sed interrogandum erat quid admiratione dignum loqueretur quod cauerunt. quippe qui sine dubio se captum iri intelligebant. Perquam stulta autem coniectura dicunt. </div>
            <div type="sub" n="16">Nunquid aliquis ex principibus credit in eum. Ita christum accusatis: et non incredulos. Sed turba hec que non nouit legem: maledicti sunt. </div>
            <div type="sub" n="17">Hoc enim magis uos accusat quod turba credidit. uos uero minime. Etenim illi cognoscentium legem opera faciebant. </div>
            <div type="sub" n="18">Quomodo ergo nonne maledicti qui non seruabant legem et non illi qui legem seruabant? Oportebat autem non ab incredulis que non credebantur: accusare. </div>
            <div type="sub" n="19">Neque enim rectus hic modus. Nam et uos non credidistis deo ut Paulus inquit. Quid enim si non crediderunt quidam? Nunquid incredulitas eorum fidem dei euacuabit? Absit. </div>
            <div type="sub" n="20">Etenim prophete semper eos accusant dicentes. Audite principes sodomorum. Et principes tui non credunt. Et iterum. Non uestrum est nosse iudicium. </div>
            <div type="sub" n="21">Et ubique uehementius accusantur. Et quid christum propterea quispiam accusaret? Absit. Illorum enim hoc crimen. </div>
            <div type="sub" n="22">Quod autem aliud esse posset argumentum quod legem non cognoscitis: quam quod non creditis? </div>
            <div type="sub" n="23">Cum enim dixissent quod nemo principum credebat in eum. sed qui legem ignorabant. merito eos arguit Nicodemus inquiens. Nunquid lex uestra iudicat hominem: nisi audierit ab ipso prius? </div>
            <div type="sub" n="24">Ostendit autem eos neque scire legem: neque seruare. Nam si lex iubet neminem interfici: nisi prius audiatur. </div>
            <div type="sub" n="25">ipsi autem ante auditam causam iudicabant. certe legis transgressores erant. Et cum dixissent neminem principum credidisse in eum. </div>
            <div type="sub" n="26">ideo innuit euangelista eum e principum numero fuisse. ostendens etiam ex principibus credidisse. </div>
            <div type="sub" n="27">Nondum autem palam facere audebant. erant tamen christo familiares. </div>
            <div type="sub" n="28">Vide autem quam parce arguit. Non dixit: uos autem uultis eum interficere: et temere: hominem ut errantem accusatis. </div>
            <div type="sub" n="29">sed benignius: ut nimium eorum temerarium impetum: crudelemque sedaret. </div>
            <div type="sub" n="30">Quamobrem ad legem suam uertit orationem dicens. Nisi audierit diligenter et cognouerit quid faciat. Quare non solus et nudus requiritur auditus. sed diligens: </div>
            <div type="sub" n="31">quod hac particula significatur. et cognouerit quid faciat. quid uelit: et quare: et cui an tanquam hostis mores peruertat. </div>
            <div type="sub" n="32">Dubitantes ergo cum dixissent neminem principum in eum credere. Neque uehementer neque remisse ad eum se contulerunt. </div>
         </div>
         <div type="sec" n="2">
            <div type="sub" n="1">et que nam hec consequentia? Dic queso dicente illo. Lex nostra non iudicat quemquam: ut respondeant. Nunquid et tu galileus es? </div>
            <div type="sub" n="2">Ostendendum nanque erat non ab re pro eo misisse: uel si asperius: minime ei esset respondendum scrutare et uide quia a galilea propheta non surgit. </div>
            <div type="sub" n="3">quid enim dixit homo? Quod propheta est: immo quod non iudicatus: non esset morti tradendus: </div>
            <div type="sub" n="4">illi uero contumeliose tanquam inscio scripturarum respondent. Ac si dicerent acquiesce nobis et disce. hoc enim innuunt dicentes. Scrutare et uide. </div>
            <div type="sub" n="5">Quid christus? cum multifariam de galilea et propheta locuti essent ut hanc alienam tolleret suspitionem. quod unus prophetarum et non mundi dominus putaretur. Ego inquit sum lux mundi. </div>
            <div type="sub" n="6">non galilee. non palestine non iudee. Quid uidei? Tu de teipso testimonium perhibes. Testimonium tuum non est uerum? O insaniam. </div>
            <div type="sub" n="7">scripturas ubique adducit et dicunt. Tu de teipso testimonium perhibes. Quod autem perhibuit testimonium? Ego sum lux mundi. </div>
            <div type="sub" n="8">Magnum dictu et uere magnum. sed non nimium ipsi admirati sunt. Quoniam non se patri equiparauit. Neque se eius filium dixit: neque deum. sed lucem. </div>
            <div type="sub" n="9">reprehendere tamen uoluerunt. nam maius hoc erat quam dicere. Qui sequitur me non ambulat in tenebris. </div>
            <div type="sub" n="10">Lucem et tenebras intellectu perceptibiles dicit. hoc est non manet in errore. </div>
            <div type="sub" n="11">Vbi et Nicodemum allicit ut ualde promptum et fidentem: et ministros laudat qui id fecerint. </div>
            <div type="sub" n="12">hoc enim clamare significat. et eos ad audiendum confirmare uult </div>
            <div type="sub" n="13">simul et eos dolos struere: et in tenebris et errore uersari: neque lucem attingere. ostendit: </div>
            <div type="sub" n="14">Nicodemo preterea in memoriam reducit que ante dixerat. Omnis qui male operatur odit lucem: et non uadit ad lucem: ne opera eius appareant. </div>
            <div type="sub" n="15">Cum enim neminem ex principibus in eum credere dicerent. </div>
            <div type="sub" n="16">ideo inquit. Qui male operatur in lucem non prodire. non ex lucis defectu. sed mentis uicio. </div>
            <div type="sub" n="17">Responderunt ei tu de teipso testimonium perhibes. Ad quod ille. </div>
            <div type="sub" n="18">Et si ego testimonium perhibeo de meipso. testimonium meum uerum est: quia scio unde ueni et quo uado. Vos autem nescitis unde uenio aut quo uado. </div>
            <div type="sub" n="19">quod iam dixi. hoc iudei tanquam iam dictum proponunt. quod christus arguit. </div>
            <div type="sub" n="20">se id dixisse asseuerat propter eorum suspitionem: qui purum eum hominem suspicabantur. </div>
            <div type="sub" n="21">[abest] </div>
            <div type="sub" n="22">Ex deo sum inquit et deus et dei filius. deus autem sibiipsi idoneus testis. Vos autem nescitis: </div>
            <div type="sub" n="23">et sponte uestra mali estis et uidentes dissimulatis: et omnia secundum humanam sententiam loquimini. neque quicquam amplius quam quod apparet intelligere uultis. </div>
            <div type="sub" n="24">Vos secundum carnem iudicatis: et quemadmodum secundum carnem uiuere male uiuere est. ita et secundum carnem iudicare iniuste iudicare. </div>
            <div type="sub" n="25">Ego non iudico quemquam. et si iudico iudicium meum uerum est. hoc est iniuste iudicatis. </div>
            <div type="sub" n="26">et si iniuste iudicamus inquiunt. quid nos non arguis? quid non condemnas? Quia non ueni ad hoc. </div>
            <div type="sub" n="27">ideo dicit se neminem iudicare. et si iudicet: uerum esse iudicium suum. Nam si uellem ex damnatorum numero essetis. </div>
            <div type="sub" n="28">hoc autem non quod iudicem dico. neque ideo non iudico: quod non fidam. </div>
            <div type="sub" n="29">Nam si iudicarem: uos sane conuincerem quod iuste iudicarem. sed nunc iudicii tempus non est. Significat futurum iudicium. quia solus non sum. sed ego et qui misit me pater: </div>
            <div type="sub" n="30">ubi innuit. non solum se iudicare. sed etiam patrem: quod obtexit in testimonium eius inducens. </div>
            <div type="sub" n="31">In lege autem uestra scriptum est. quia duorum hominum testimonium uerum est. </div>
         </div>
         <div type="sec" n="3">
            <div type="sub" n="1">Quid hoc in loco heretici dicerent? Quid christus hominibus prestaret si hoc simpliciter acciperemus? </div>
            <div type="sub" n="2">In hominibus enim ita institutum est. quoniam nemo per se fide dignus est. </div>
            <div type="sub" n="3">in deo autem quomodo hoc esset consentaneum? Quomodo ergo hec particula intelligenda est? Nunquid quoniam duo. an quoniam homines: propterea duo? </div>
            <div type="sub" n="4">Nam si quoniam duo sunt: qua gratia non confugit ad Iohannem? Non enim dixit testimonium perhibeo ego de meipso: et de me Iohannes. cur non ad angelum cur non ad prophetas? </div>
            <div type="sub" n="5">Inuenisset enim et alia innumera testimonia. sed noluit hoc tantum significare quod duo. sed quod eiusdem substantie. </div>
            <div type="sub" n="6">Dicunt ei quis est pater tuus? Respondit Ihesus: Neque me scitis: neque patrem meum. </div>
            <div type="sub" n="7">Cum enim scientes tanquam inscii: et ut eum temptarent. percontarentur. indignos quibus reponderetur arbitratus est. </div>
            <div type="sub" n="8">Propterea iam omnia apertius et audentius loquitur. quippe qui a signis et sequentium se doctrina accpiebat testimonium. et quia iam crux appropinquabat. </div>
            <div type="sub" n="9">Noui inquit unde uenio: quod non nimium eos offendit. quod autem addidit. Et quo ego uado. magis eos perterruit. ac si non esset in morte permansurus. </div>
            <div type="sub" n="10">Sed cur non dixit se scire deum esse. sed unde ueniret? Quia semper humilia magnis admiscet: eaque uicissim cohibet. </div>
            <div type="sub" n="11">Nam cum dixisset: ego testimonium perhibeo de meipso: idque ostendisset. ad humiliora descendit. quasi diceret. Scio a quo missus sum: et ad quem uado. </div>
            <div type="sub" n="12">Quibus uerbis nihil habebant: quod contradicerent: nihil enim falsi locutus sum inquit. </div>
            <div type="sub" n="13">cum inde uenerim: et illuc ad uerum deum uadam: quem uos nescitis. ideo secundum carnem iudicatis. </div>
            <div type="sub" n="14">Nam si post tot argumenta et signa: adhuc uerum non esse dicitis: et Moisen de aliis et de se testantem fide dignum iudicatis. christum uero minime. </div>
            <div type="sub" n="15">hoc est secundum carnem iudicare. Ego non iudico quemquam. Atqui: etiam patrem neminem iudicare testatur. </div>
            <div type="sub" n="16">Quomodo hic dicit. Et si iudico iudicium meum uerum est. quia non sum solus? Iterum ad illorum loquitur suspitionem. </div>
            <div type="sub" n="17">Hoc est: iudicium meum patris est. Neque aliter quam ego pater iudicat: neque aliter ego quam pater. Sed quanam gratia patris meminit? </div>
            <div type="sub" n="18">Quia non dignum filium cui crederetur arbitrabantur: nisi patris preoccupasset testimonium. Aliter non staret sententia. </div>
            <div type="sub" n="19">In hominibus enim cum super alieno negotio duo testificantur: tunc testimonium est uerum. </div>
            <div type="sub" n="20">hoc enim est duos testimonium perhibere. Sed hic non sunt duo. </div>
            <div type="sub" n="21">Vides nulla alia ratione hoc dictum: quam ut patri consubstantialis et alterius non egere testimonio: et nulla ex parte patri inferior ostendatur? </div>
            <div type="sub" n="22">Animaduerte preterea quanta cum autoritate loquitur. Ego sum qui testimonium perhibeo de meipso: et testimonium perhibet de me qui misit me pater. </div>
            <div type="sub" n="23">Quod si substantia minor esset: non sane dixisset. Nunc autem ne numeri gratia id positum arbitreris: nihilo inferiorem potestatem intueri. </div>
            <div type="sub" n="24">Testimonium perhibet homo cum fide dignus est: non cum testimonio indiget: et hoc in re aliena. in propria autem ab alio accipit. ipsi in re sua non creditur. </div>
            <div type="sub" n="25">hic autem contra. in suo enim negocio testimonium perhibens: et ab alio se habere asserens: dignum se fide dicit. undique suam proponens autoritatem. </div>
            <div type="sub" n="26">sed qua gratia (cum dixit: non sum solus sed ego et qui misit me pater et duorum hominum testimonium est uerum) addidit. </div>
            <div type="sub" n="27">ego sum qui testimonium perhibeo de meipso? ut scilicet quante esset autoritatis ostenderet: </div>
            <div type="sub" n="28">et primum quidem seipsum posuit. </div>
            <div type="sub" n="29">ut equalitatem indicaret: et nihil eos adepturos: qui se patrem scire: ipsum autem nescire dicerent. et hanc causam dicit. quod ipsum cognoscere non uelint. </div>
            <div type="sub" n="30">Ait enim impossibile sine sui cognitione quempiam nosse patrem: ut hoc saltem pacto ad se cognoscendum eos alliciat. </div>
            <div type="sub" n="31">ipso enim contempto patrem semper querebant quare inquit. Non potestis nosse patrem sine me. </div>
            <div type="sub" n="32">Itaque qui filio maledicunt: non ipsi tantum sed et patri maledicunt. </div>
         </div>
         <div type="sec" n="4">
            <div type="sub" n="1">Hec et nos caueamus: et glorificemus filium. quippe qui nisi eiusdem esset nature: non ita dixisset. </div>
            <div type="sub" n="2">Quod si tantum admonuit. alterius autem erat substantie poterat etiam ignorans patrem: cognoscere. neque fuisset omnino cognoscere. si patrem nosset. </div>
            <div type="sub" n="3">Neque enim qui hominem nouit: nouit et angelum immo inquit. Etenim qui creaturam nouit: nouit et deum? minime. </div>
            <div type="sub" n="4">multi enim: uel potius omnes homines creaturam norunt. norunt sane: et deum ignorant. Glorificemus ergo dei filium. non oris tantum gloria. sed operibus: </div>
            <div type="sub" n="5">sine quibus ea nihil proficit. Vide: tu inquit iudeus cognominaris: et requiescis in lege: et gloriaris deo. </div>
            <div type="sub" n="6">qui ergo alium doces teipsum non doces: qui in lege gloriaris: per preuaricationem legis deum inhonoras. </div>
            <div type="sub" n="7">uide ne quando et nos in rectitudine fidei gloriantes: non exhibendo uitam fidei conuenientem: deum inhonoremus: mendacem eum facientes. </div>
            <div type="sub" n="8">Etenim orbis terrarum magistrum: fermentum: lucem: salem: uult esse christianum. Quid significat lux? uiteque claritatem: nihil obscuritatis in se continentem. </div>
            <div type="sub" n="9">non lux sibiipsi utilis est: neque sal: nec fermentum. sed in alios confert utilitatem. ita nobis non nostra tantum utilitas. sed aliorum exigitur. </div>
            <div type="sub" n="10">sal nisi salsum reddat: non sal sed aliud esse deprehenditur. </div>
            <div type="sub" n="11">Nam si ipsi benefecerimus: aliis erimus benefaciendi exemplum. Quousque a bonis operibus desistemus nihil aliis conferre poterimus. </div>
            <div type="sub" n="12">nihil fatuum apud nos nihil molle sit: et soluta qualia mundi opera sunt et cure seculares. </div>
            <div type="sub" n="13">Propterea uirgines fatue sunt appellate: quoniam circa fatuas mundi curas uacabant. hic congregantes ubi minime est reponendum. </div>
            <div type="sub" n="14">Verendum sane ne id nobis accidat: ne sordidis uestibus: eo accedamus: ubi mundas et nitidas omnes induti sunt. </div>
            <div type="sub" n="15">Nihil enim peccato sordius: nihil immundius: cuius naturam propheta interpretatus clamabat. Putruerunt et corrupte sunt cicatrices mee. </div>
            <div type="sub" n="16">Quod si peccati placet cognoscere turpitudinem. commissum considera: cum liber non amplius eius perturbaris affectu. tunc id cognosces. </div>
            <div type="sub" n="17">Considera iram cum sedata est. Auariciam cum ea non afficeris. intelliges profecto: nihil turpius nihil scelestius rapina et auaricia. </div>
            <div type="sub" n="18">Ideo frequenter repetimus: non ut uos perturbemus. sed ut maiorem in modum prosimus. </div>
            <div type="sub" n="19">Nam qui una non corrigitur admonitione: corrigetur fortasse altera. et quem altera preterit: non preteribit tercia. </div>
            <div type="sub" n="20">Vtinam autem omnes omnibus malis liberi: christi suauitatem degustemus: cui gloria cum patre simul et spiritui sancto in secula seculorum amen. </div>
         </div>
      </div>
      <div type="hom" n="53">
         <div type="title" n="title">Omelia LIII </div>
         <div type="sec" n="1">
            <div type="sub" n="1">Hec uerba locutus est Ihesus in gazophilatio docens in templo et nemo apprehendit eum. quia non uenerat hora eius. </div>
            <div type="sub" n="2">O iudaicam dementiam. Ante pasca Ihesum querebant: et in medio inuentum conati eum et per se et per ministros frustra reprehendere: non tamen eius uirtutum iterum formidarunt. sed in malicia persistebant. </div>
            <div type="sub" n="3">Quod autem id semper temtarent inquit. Hec locutus est Ihesus in gazophilatio docens in templo: et nemo apprehendit eum. </div>
            <div type="sub" n="4">In templo loquebatur: more magistri: quod magis eos mouere debuisset. et ad eos qui ipsum reprehendebant et calumniabantur: quod se patri equalem faceret: </div>
            <div type="sub" n="5">Illud enim. Duorum hominum testimonium uerum est hoc significat. </div>
            <div type="sub" n="6">Verumtamen hec inquit locutus est in templo tanquam magister: et nemo apprehendit eum quia nondum uenerat hora eius: hoc est passionis tempus. Quamobrem cum passus est: </div>
            <div type="sub" n="7">non eorum potestati. sed diuine dispensationi ascribendum est. ipsi enim iampridem uoluissent. non tamen potuerunt: neque tunc potuissent: nisi ipse permisisset. </div>
            <div type="sub" n="8">Iterum igitur inquit ad eos Ihesus. Ego uado et queritis me. Cur hoc frequenter repetit? ut eorum animas commoueat atque perterreat. </div>
            <div type="sub" n="9">Considera quantum hoc terroris incutiat. cum enim uellent eum interficere: querunt tamen quo uadat: tantam de eo opinionem conceperant. </div>
            <div type="sub" n="10">Aliud item docere eos intendit: non in eorum esse potestate sed iampridem prefiguratum dicit: et resurrectionem iam his sermonibus descripsit. </div>
            <div type="sub" n="11">Dixerunt ergo nunquid interficiet semetipsum? Quam mox tollit suspitionem. Vos inquit deorsum estis. ego desuperius sum. </div>
            <div type="sub" n="12">Hoc est. haud mirum si uos carnales homines hec: et nihil spiritale suspicemini. ego tum talia non faciam. Vos deorsum estis. ego desuperius sum. Vos de mundo hoc estis. </div>
            <div type="sub" n="13">Iterum mundanas et carnales eorum aperit sententias. Vnde constat illam particulam. Ego non sum de mundo hoc: non ideo dictam quod carnem non acceperit. sed quod longe ab eorum abesset malicia. </div>
            <div type="sub" n="14">Etenim discipulos de mundo non esse dixit: habebant tamen carnem. Quemadmodum igitur Paulus dicendo non estis in carne: non sine corpore esse intelligit: </div>
            <div type="sub" n="15">sic discipulos non esse de mundo nihil aliud quam eorum sapientiam testatur. Dixi ergo uobis. quia si non credetis quia ego sum moriemini in peccatis uestris. </div>
            <div type="sub" n="16">Si enim propterea uenit ut tolleret peccata mundi: neque aliter tolli poterant nisi per lauacrum: necessarium erat eum qui non crederet: cum ueteri homine esse moriturum. </div>
            <div type="sub" n="17">Qui enim non uult seipsum mortificare per fidem et sepelire: mortificabitur in eo: et migrabit: priorum pectorum penas daturus. </div>
            <div type="sub" n="18">Propterea dicebat. Qui non credit iam iudicatus est. non solum quia non credit. sed quia in peccatis moritur. Dicebant ergo: tu quis es? O dementiam: </div>
            <div type="sub" n="19">post tantum temporis tot miracula et tantam doctrinam: quis sit interrogant. Quibus christus. Principium qui et uobis loquor. </div>
            <div type="sub" n="20">Hoc est. sani indigni estis qui sermones meos audiatis: et qui sim intelligatis. Vos ut me temptetis semper loquimini. mihi autem non attenditis: </div>
            <div type="sub" n="21">et in omnibus uos reprehendere nunc non possum. hoc enim significat. Multa habeo de uobis loqui et iudicare: non tantum reprehendere sed punire. </div>
            <div type="sub" n="22">sed qui misit me: hoc est pater: non uult hoc. Non enim ueni iudicare mundum: sed saluum facere. Non enim misit. deus filium suum ut iudicet mundum inquit. sed ut saluum faciat. </div>
            <div type="sub" n="23">Si ergo ad hoc me misit: et ipse uerax est. merito neminem ego impresentiarum iudico: sed ad salutem loquor: non ad reprehensionem. </div>
            <div type="sub" n="24">Hec autem dicit: ne metu desistere: ne ue eorum mentes introspicere non putaretur. Illi autem de patre sermonem haberi: non intellexerunt. </div>
            <div type="sub" n="25">O dementiam: non destitit de eo uerba facere: neque aduerterunt. Preterea cum post multa signa et doctrinas nihil eis persuasisset. iam de cruce sermonem aggreditur. </div>
            <div type="sub" n="26">[abest] </div>
            <div type="sub" n="27">[abest] </div>
         </div>
         <div type="sec" n="2">
            <div type="sub" n="1">Cum exaltaueritis filium hominis: </div>
            <div type="sub" n="2">tunc maxime quia ego sum scietis: et per signa et resurrectionem et captiuitatem: </div>
            <div type="sub" n="3">que omnia sufficientia erant eius uirtutem demonstrare. </div>
            <div type="sub" n="4">Cum uidebitis inquit me nihil per mortem passurum: tunc scietis quia ego sum: uidelicet christus et filius dei: et qui cuncta et fero et duco: et non sum contrarius illi. </div>
            <div type="sub" n="5">Idcirco addidit: et a meipso non loquor. Siquidem utrunque cognoscetis et uirtutem meam: et cum patre consensum. </div>
            <div type="sub" n="6">Hec enim particula a meipso non loquor: indiscretam cum patre substantiam: et nihil contra paternam uoluntatem se loqui ostendit. </div>
            <div type="sub" n="7">Cum enim a cultu excidetis: neque uobis solita sacrificia permittentur: tunc diuinam in uos indignationem ultionemque (quia me non audistis) intelligetis. </div>
            <div type="sub" n="8">Quasi dicat si mihi alienus esset et contrarius: adhuc contra uos indignaretur. </div>
            <div type="sub" n="9">Hoc et Esaias inquit. Dabit impios pro sepultura eius. Et Dauid. Tunc loquetur ad eos in ira sua. Et ipse. Ecce relinquetur domus nostra deserta. </div>
            <div type="sub" n="10">Et parabola. Quid faciet agricolis dominus uinee illius. Malos male perdet. Vides ubique propter eorum incredulitatem sic loqui: </div>
            <div type="sub" n="11">Quod si ipse eos perdet: quemadmodum perdet? auferte inquit qui me sic regnare uolunt et interficite. Cur non suum id opus sed patris dicit? </div>
            <div type="sub" n="12">quia tum ad eorum respicit imbecillitatem: tum patrem suum reueretur. Propterea non dixit: relinquam domum uestram desertam. sed relinquetur: non addita persona. </div>
            <div type="sub" n="13">Dicendo enim. Quotiens uolui congregare filios uestros et noluistis. inde addendo. relinquetur. se desolaturum eam ostendit: </div>
            <div type="sub" n="14">hoc est: cum obsequiis et beneficiis cognoscere me noluistis: suppliciis cognoscetis: qui sum. Et pater mecum est. </div>
            <div type="sub" n="15">Et ne hoc uerbo qui misit me minor patre existimaretur: secum esse dicit. aliud enim dispensationis est: aliud diuinitatis. Et non relinquit me solum. quia ego que placita ei sunt: facio. </div>
            <div type="sub" n="16">Rursus ad humiliora descendit: ad illud frequenter instans quod dicebant. ex deo non esse neque sabbatum seruare. ideo inquit. que placita ei sunt facio: </div>
            <div type="sub" n="17">indicans sabbati solutionem preter eius non esse uoluntatem. Ita et in passione. An putas quia non possum rogare patrem meum. </div>
            <div type="sub" n="18">Atqui dicendo solum quem queritis reiecit eos retrorsum. qua ergo gratia non dicit: non putatis quod possum eos perdere: cum id re ipsa ostenderit? </div>
            <div type="sub" n="19">ad eorum descendit imbecillitatem. id enim maiorem in modum annisus est: ut minime patri contrarium se ostenderet. ita hoc in loco humanius loquitur: </div>
            <div type="sub" n="20">et ut dixit non reliquit me solum: ita et que placita ei sunt facio semper. Hec illo loquente multi crediderunt in eum. </div>
            <div type="sub" n="21">cum enim ad humiliora descendit: multi ad credendum adducuntur. et tu adhuc interrogas qua gratia humiliter loquatur: </div>
            <div type="sub" n="22">cum euangelista aperte his uerbis demonstret? </div>
            <div type="sub" n="23">tantum non clamans: noli perturbari cum ad hanc uerborum humilitatem eum descendere audis. </div>
            <div type="sub" n="24">Siquidem qui superna illa doctrina non sunt persuasi: quod a patre sit: merito humilia audierunt quibus crederent: </div>
            <div type="sub" n="25">et hac ratione postmodum etiam huiusmodi usus est uerbis. </div>
            <div type="sub" n="26">Crediderunt ergo. non tamen ut oportuit. sed quodammodo: cum intelligerent et acquiescerent sermonis eius humilitati. </div>
            <div type="sub" n="27">quod enim perfectam fidem non haberent ex sequentibus euangelista significat: cum rursus ei maledicunt: </div>
            <div type="sub" n="28">et quod ii iidem sint ex sequentibus constat. Dicebat ergo Ihesus ad eos qui crediderunt ei ex iudeis. Si uos manseritis in sermone meo: </div>
            <div type="sub" n="29">hinc enim perspicuum est: nondum doctrine inherere. sed tantum uerbis uacare. quare uehementius locutus est </div>
            <div type="sub" n="30">illic simpliciter. queretis me. nunc maius quiddam addit. In peccatis uestris moriemini. </div>
            <div type="sub" n="31">Ideo scilicet quod illuc migrantes: me amplius rogare non potestis hec que loquor in mundo. hinc se ad gentes exiturum ostendit. Cum non cognouerint quod de patre ad eos locutus esset: rursum ad se redit: et humilitatis uerborum causam affert euangelista. </div>
         </div>
         <div type="sec" n="3">
            <div type="sub" n="1">Hoc igitur pacto si scripturas diligenter scrutari uoluerimus: salutem assequi poterimus: si penitus in eis uersabimur: et doctrinam rectam et uitam erudiemur. </div>
            <div type="sub" n="2">Et licet durus sit quispiam et asper et immitis: licet superiori tempore nihil profecerit: nunc saltem proficiet: et aliquam (et si non statim sentiat) utilitatem accipiet. </div>
            <div type="sub" n="3">Nam si unguentario quispiam aut unguentarie taberne assideat: etiam inuitus illum accipit odorem. longe magis qui ecclesiam frequentat. </div>
            <div type="sub" n="4">ut enim ex desidia: negligentia: ita ex operatione alacritas oritur. Quamuis innumeris uiciis sis obnoxius: quamuis immundus: noli ecclesie uitare consuetudinem. Quid ergo si audita non facio. </div>
            <div type="sub" n="5">Non parum consequeris: si te miserum intelligis. Non inutilis hic metus: neque intempestiua formido. modo ingemiscas: quod audita non facias: sine dubio aliquando benefacere incipies. </div>
            <div type="sub" n="6">Non enim fieri potest ut qui deum et audiat et alloquatur: non assequatur utilitatem. Statim enim cohibemur: manus lauamus cum librum accipimus. </div>
            <div type="sub" n="7">Vides quanta ante lectionem reuerentia moueamur. Quod si diligenter accedemus magna inde proueniet utilitas. Non enim nisi reuerens anima manus lauerit. </div>
            <div type="sub" n="8">Et uxor si detectum caput habuerit: quamprimum teget interioris reuerentie preferens indicium. uir autem tectum caput deteget. </div>
            <div type="sub" n="9">Vides quo pacto interiores affectus exterior habitus indicat? Preterea qui diuine contionis auditor sedet: sepe ingemit. sepe uitam suam et mores reprehendit. </div>
            <div type="sub" n="10">Vacemus ergo scripturis dilectissimi: et saltem euangeliis: ea frequenter pertractemus. </div>
            <div type="sub" n="11">Aperto nanque libro: euestigio christi nomen occurret: et eius audies generationem. recordaberis matris Marie que a Ioseph inuenta est in utero habens ex spiritu sancto. </div>
            <div type="sub" n="12">qui autem hec audierit: quamprimum miro uirginitatis amore flagrabit: partum admirabitur: terrena contemnet. </div>
            <div type="sub" n="13">Neque paruum putandum est: dignatam spiritu sancto uirginem: et ab angelo annunciatam: et hec quidem in superficie. </div>
            <div type="sub" n="14">Quod si diligenter omnia perscrutaberis: euestigio cuncta contemnes secularia: ridebisque. </div>
            <div type="sub" n="15">Si diues fueris: nihil diuicias duxeris: cum intelliges fabro nuptam: in humili domo et fortuna: matrem domini factam esse. </div>
            <div type="sub" n="16">Si pauper non erubesces: cum uilissimam domum mundi autor non aspernatus est: </div>
            <div type="sub" n="17">hoc persuasus: non rapina: non cupiditate fereris: non proximi rem capies. sed potius paupertatem amplexaberis: diuicias negliges: hac ratione omnem propulsabis maliciam: </div>
            <div type="sub" n="18">ad hec cum uideris Ihesum in presepio iacentem: abiicies omnem curam ornandi filium tuum auro aut argento: lectum excolendi. </div>
            <div type="sub" n="19">abiicies sane omnem cupiditatem: multa consequeris: que particulatim in presentia dici non uacat. scient autem qui experientur. </div>
            <div type="sub" n="20">Quamobrem hortor ut lectioni uacetis: sensus imbibatis: eosque uestris inscribatis mentibus. </div>
            <div type="sub" n="21">quod cum iudei neglexerunt: libros manibus ferri iubebant. Nos uero non manibus: sed domi habeamus: immo cordibus ut oportet inscribamus. </div>
            <div type="sub" n="22">hoc enim pacto abstersis presentis uite sordibus: futura bona consequemur. gratia et benignitate Ihesu christi: per quem et cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="54">
         <div type="title" n="title">Omelia LIV </div>
         <div type="sec" n="1">
            <div type="sub" n="1">Dicebat ergo Ihesus ad eos qui crediderunt ei ex iudeis. si uos manseritis in sermone meo: uere discipuli mei eritis: et cognoscetis ueritatem et ueritas liberabit uos. </div>
            <div type="sub" n="2">Multa nobis patientia opus est dilectissimi: quam tum profecto consequemur cum sacrarum litterarum doctrina altius in cor radices egerit. </div>
            <div type="sub" n="3">Nam quemadmodum quercus altius demissis radicibus nullius uenti uiribus sternitur: </div>
            <div type="sub" n="4">ita animam diuino confixam timore nullus temptationum uentus euellet. </div>
            <div type="sub" n="5">Idcirco inquit propheta. Confige timore carnes meas. ita et tu configere quasi clauo quodam et adhereas: </div>
            <div type="sub" n="6">ut enim hi difficulter: ita aliter affecti: facile decipiuntur: et in labem procidunt: </div>
            <div type="sub" n="7">sicut contigit iudeis. licet enim audierint crediderintque: rursus ad deteriora prolapsi sunt. </div>
            <div type="sub" n="8">Quamobrem christus ut eos in fide quamquam paruam haberent confirmaret: asperius eos tangit. </div>
            <div type="sub" n="9">Est credentium facile reprehensiones tollerare. ipsi autem quamprimum excanduerunt. </div>
            <div type="sub" n="10">Primum ergo Ihesus eos admonet. Si uos permanseritis in sermone meo: uere discipuli mei eritis: et cognoscetis ueritatem: et ueritas liberabit uos. Tantum non dicens. Sum altius incisurus. sed nolite agitari. </div>
            <div type="sub" n="11">Vel potius his uerbis eorum sedat superbiam. A quo autem liberabit dic queso. a peccatis. Quid temerarii illi? </div>
            <div type="sub" n="12">Semen Abrae sumus: et nemini seruiuimus unquam. Statim defecerunt quoniam terrenis inhiabant. </div>
            <div type="sub" n="13">Si non manseritis in sermone meo. indicat cordis eorum cogitationes: quod crediderunt quidem: non autem permanserunt: et magnum quiddam: eos uidelicet futuros sibi discipulos annunciat. </div>
            <div type="sub" n="14">Cum enim nonnulli ante discessissent: eos notat inquiens. Sed si manseritis. nam et illi audierant: crediderant: discesserant: quoniam non permanserunt. </div>
            <div type="sub" n="15">Multi enim discipulorum eius abierunt retro: etiam non cum illo ambulabant. Cognoscetis enim ueritatem: hoc est me. Ego enim sum ueritas. </div>
            <div type="sub" n="16">Iudaica enim dogmata omnia figura erant. Veritatem a me intelligetis: que uos a peccatis liberabit. </div>
            <div type="sub" n="17">Quemadmodum enim illis dixit. In peccatis uestris moriemini. ita his: Liberabit uos. </div>
            <div type="sub" n="18">Et non dixit. uendicando uos a seruitute. sed hoc eis cogitandum reliquit. Illi autem. Semen Abrae sumus: et nimini seruiuimus unquam. </div>
            <div type="sub" n="19">Atqui si indignandum fuisset: tollerabilius potuissent (cum dixit. Cognoscetis ueritatem) dicendumque. Nunquid eam nescimus? </div>
            <div type="sub" n="20">lex igitur et cognitio nostra falsa est? sed de secularibus indignantur: et mundi uerentur seruitutem. </div>
            <div type="sub" n="21">Sunt et hac etate sunt inquam: qui in rebus non propriis et mundi seruitute erubescunt peccati seruitium uel uerentur: </div>
            <div type="sub" n="22">et optarent huic potius obnoxii frequenter appellari: quam illi semel. </div>
            <div type="sub" n="23">tales illi erant: et aliud seruitium ignorabant dicentes. Seruos appellas qui ex semine Abrae sunt? qui generosi. qui serui minime sunt appellandi. </div>
            <div type="sub" n="24">Nunquam seruiuimus. Huiusmodi iudeorum iactationes. Semen Abrae sumus. Israelite sumus. Nunquam propria merita memorant. </div>
            <div type="sub" n="25">Ideo in eos clamat Iohannes. Nolite putare dicere patrem habemus Abraam. Sed quare non reprehendit eos christus? </div>
            <div type="sub" n="26">Siquidem sepe seruierant et egiptiis et babiloniis et aliis multis quoniam nolebat cum iis contendere: nisi ad salutem tantum et beneficium ad quod tantum properabat. </div>
            <div type="sub" n="27">Potuisset nanque in medium eorum quadraginta: inde septuaginta. </div>
            <div type="sub" n="28">inde sub iudicibus nunc uiginti: nunc duorum: nunc septem annorum afferre seruitutem. Preterea quod nunquam serui esse desierint. </div>
            <div type="sub" n="29">sed eos non hominum seruos ostendere uoluit: sed peccati que seruitus est grauissima: a qua solus deus liberare potest. </div>
            <div type="sub" n="30">Dimittendi enim peccatum potestatem nemo habet preter deum. quod et ipsi confessi sunt. </div>
            <div type="sub" n="31">Ideo ad hoc eos adducit: dicitque. Qui facit peccatum: seruus est peccati: ut quam seruitutem dicat intelligant. </div>
            <div type="sub" n="32">Seruus autem non manet in domo in eternum. Filius autem in eternum. Placide per legem superiora tollit: </div>
            <div type="sub" n="33">ne his se uerbis tueantur. Sacrificia habemus. Moises mandauit. Ille nos liberare poterit. Hac gratia addidit: quam nam hec consequentiam habent? </div>
            <div type="sub" n="34">Omnes enim peccauerunt et egent gloria dei: iustificati gratis gratia eius: et sacerdotes eius. </div>
            <div type="sub" n="35">Propterea inquit Paulus de pontifice. Quod debet quemadmodum pro populo ita et pro semetipso offerre pro peccatis: quoniam et ipse circundatus est infirmitate. quod significat dicendo: seruus non manet in domo. </div>
            <div type="sub" n="36">unde et equalitatem ad patrem: et liberi et serui indicat differentiam. Quasi dicat: non habet potestatem seruus: quod per id uerbum manet significatur. </div>
         </div>
         <div type="sec" n="2">
            <div type="sub" n="1">Quid autem cum de peccatis sermonem habet domus meminit? ut se tanquam dominum domus ita omnium dominum ostendat. </div>
            <div type="sub" n="2">Ea autem particula non manet: hoc est non habet largiendi quicquam potestatem: utpote qui non est dominus. Filius dominus est: </div>
            <div type="sub" n="3">quare manet in eternum secundum solitam nobis translationem. Ne dicerent tu quis es? </div>
            <div type="sub" n="4">Mea sunt omnia. sum enim filius et in domo patris mei mansiones multe sunt. </div>
            <div type="sub" n="5">cum enim de libertate et seruitute sermo sit: merito hac utitur translatione: quod illi nullam habebant dimittendi potestatem. </div>
            <div type="sub" n="6">Si ergo filius uos liberauerit. Ecce tandem illi cum patre substantiam. </div>
            <div type="sub" n="7">Si filius inquam uos liberauerit: nemo iam contradicet: sed ueram habebitis libertatem. Si deus iustificat quis condemnat. </div>
            <div type="sub" n="8">Hic se mundum a peccato ostendit: et nomine tantum libertatem significat: quam et homines dant. illam autem solus deus. </div>
            <div type="sub" n="9">et per hoc suadet eis: ne propter hanc erubescant seruitutem. sed propter peccatum: </div>
            <div type="sub" n="10">quo abiecto non sunt amplius serui. uel potius seruos ostendit: cum futuros liberos dicit. </div>
            <div type="sub" n="11">significat enim eam ueram non esse libertatem. Inde ne dicerent peccatum non habemus. Nam credibile erat hoc dicturos: considera quo pacto eos accusat. </div>
            <div type="sub" n="12">Omissis nanque relique eorum uite criminibus: quod in manibus erat: et quod tunc facere cogitabant: profert in medium et ait. Scio quia semen Abrae estis. sed queritis me interficere. </div>
            <div type="sub" n="13">Placide et pedetentim ab Abrae cognatione eos abscindit: admonens non esse propterea superbiendum. ut enim libertas et seruitus ex operibus: ita et cognatio iudicatur: </div>
            <div type="sub" n="14">neque continuo respondit non esse ex semine Abrae homicidas iusti. Sed primum assentitur. Scio quia semen Abrae estis. Sed hoc non est quod querimus. etiam asperius inuehitur. </div>
            <div type="sub" n="15">Etenim est ut in pluribus obseruandum: ut qui magnum aliquid facturus est: postquam fecerit magis sibi fidat: ac si operum suorum testimonium omnibus silentium imponat. </div>
            <div type="sub" n="16">Sed queritis me interficere. Quid si iuste? minime. Ideo affert causam. quia sermo meus non capit in uobis. </div>
            <div type="sub" n="17">Quomodo ergo inquit in ipsum credidisse? quia mutati erant ut dixi. Quamobrem uehementius eos tetigit. </div>
            <div type="sub" n="18">Nam si illius cognatione gloriamini: etiam et uitam pre uobis feratis oportet. </div>
            <div type="sub" n="19">Et non dixit non capitis sermonem. sed sermo meus non capit in uobis: ad doctrine magnitudinem significandam. </div>
            <div type="sub" n="20">Sed non propterea interimendus fuit. sed potius honorandus et colendus: ut discerent. </div>
            <div type="sub" n="21">Sed ne dicerent a teipso hec loqueris. Ideo addidit. Que ego uidi apud patrem meum hec loquor. et uos que audistis apud patrem uestrum facitis. </div>
            <div type="sub" n="22">Quemadmodum inquit ego et uerbis et re ostendo patrem: ita et uos. Non enim eiusdem tantum sum cum patre substantie: sed et ueritatis. </div>
            <div type="sub" n="23">Dicunt ei. Nos patrem habemus Abraam. Dicit eis Ihesus. Si patrem habetis Abraam opera eius facite. Nunc autem queritis me interficere. </div>
            <div type="sub" n="24">Frequenter hoc in loco eorum animos cedis arguit: et Abrae meminit. </div>
            <div type="sub" n="25">quod facit: ut ab eius cognatione ipsos abducat: et gloriam tollat persuadeatque non amplius in illo salutis spem esse reponendam. Non enim a natura cognatio. sed a uoluntate. </div>
            <div type="sub" n="26">hoc ut ad christum accederent prohibebat quod sufficere sibi ad salutem cognationem illam arbitrabantur. Quam autem ueritatem dicit? quod equalis est patri. </div>
            <div type="sub" n="27">Propterea querebant eum iudei interficere. Queritis me interficere quia ueritatem uobis locutus sum: quam audiui a patre meo. </div>
            <div type="sub" n="28">ut non contraria patri dicere uideatur iterum ad patrem confugit. Dicunt ei. Nos ex fornicatione non sumus nati. Vnum patrem habemus deum. </div>
            <div type="sub" n="29">Quid dicitis. Vos patrem deum habetis: et christum hoc dicentem persequimini. Vides precipue eum dixisse patrem suum esse deum. </div>
         </div>
         <div type="sec" n="3">
            <div type="sub" n="1">Cum ergo eos ab Abrae cognatione exclusisset: non habentes quid dicerent: aliud quiddam maius ausi: se ad deum referunt. a quo etiam honore excludit eos. Iesus inquiens: </div>
            <div type="sub" n="2">Si deus pater uester esset: diligeretis utique me. Ego enim ex deo processi et ueni: neque a meipso ueni: sed ille me misit. </div>
            <div type="sub" n="3">Quare loquelam meam non cognoscitis? quia non potestis audire sermonem meum. Vos ex patre uestro diabolo estis: et desideria patris uestri uultis facere. </div>
            <div type="sub" n="4">ille homicida erat ab initio: et in ueritate non stetit. Cum loquitur mendacium ex propriis loquitur quia mendax est: et pater eius. </div>
            <div type="sub" n="5">Exclusit eos a cognatione Abrae. et cum inde maiora auderent: maiorem etiam plagam infligit. quod non solum Abrae filii non sint. </div>
            <div type="sub" n="6">sed diaboli. secundum impudentiam uulnus incutiens: et testimonia reprehensionibus miscet. </div>
            <div type="sub" n="7">Interficere enim inquit diabolice malicie opus est. Neque simpliciter opera dixit. sed desideria. ut et illum et eos maxime cedibus delectari: auctore inuidia significet. Nam cum nullam haberet preter inuidiam causam: </div>
            <div type="sub" n="8">Adam perdidit: quod id uerbum significat. Et in ueritate non stetit: hoc est in uite rectitudine. </div>
            <div type="sub" n="9">Cum enim frequenter ipsum accusarent quod ex deo non esset. hoc inde prouenire dicit. </div>
            <div type="sub" n="10">Ille nanque primus mendacium peperit inquiens. In quacunque die comederitis aperientur uobis oculi. Mendacio ergo primus usus est diabolus. </div>
            <div type="sub" n="11">homines non tanquam proprio sed ut alieno utuntur. ille ut proprio. Ego autem si ueritatem dico: non creditis mihi. </div>
            <div type="sub" n="12">Vnde procedit quod sine ulla causa uultis me perdere nisi quia inimici estis ueritatis? Sin minus dicite peccatum meum. </div>
            <div type="sub" n="13">ideo addidit. Quis ex uobis arguet me de peccato. Quod autem dixerunt. Nos ex fornicatione non sumus nati. Nonne multi illicito coitu miscebantur? </div>
            <div type="sub" n="14">Tamen hoc omisso illic insistit. Postquam autem non ex deo sed ex diabolo eos esse ostendit: </div>
            <div type="sub" n="15">quod interficere diabolicum est et mendacium dicere: que utraque illi faciebant iam contra ostendit amorem quod quis dei sit esse argumentum. </div>
            <div type="sub" n="16">Quare loquelam meam non cognoscitis? Cum enim semper dubitarent dicentes. Quid est quod dicit: Quo ego uado uos non potestis uenire? </div>
            <div type="sub" n="17">ideo inquit loquelam meam non cognoscitis. nam mens uestra humi repit: mei sermones alte eriguntur. </div>
            <div type="sub" n="18">Quid si non possunt? non posse hoc in loco non uelle est. In paruis eruditi estis. nihil magnum aggredimini. </div>
            <div type="sub" n="19">Cum enim tanquam dei amatores se christum prosequi dicerent. ideo ubique probare conatur sui persecutionem dei odio: contrarium amore prouenire. </div>
            <div type="sub" n="20">Vnum patrem habemus deum. Ex honoribus: non ex operibus: gloriamini. Incredulitas uestra (non me alienum a deo esse. sed quod deum non cognoscitis) est argumentum. </div>
            <div type="sub" n="21">Causa autem quod mentiri uultis et diabolum imitari: quod pusilli animi indicium est: ut apostolus testatur. Cum enim sit inter uos zelus et contentio: nonne carnales estis? </div>
            <div type="sub" n="22">Quare autem non potestis? Quia desideria patris uestri uultis facere. Curate: contendite: aninitimini: Ecce quod non posse: nolle est. Quod Abraam non fecit. </div>
            <div type="sub" n="23">Sed que nam sunt eius opera? mansuetudo: modestia: obsequium. Vos contra immanes et crudeles estis. </div>
            <div type="sub" n="24">Et que nam fuit audacia ad deum confugere: qui Abraam indigni essent? Cum minus crimen euitare uellent in maius inciderunt. </div>
            <div type="sub" n="25">Exprobrante nanque Iesu illis cedem: ad sui excusationem: ut deum defendant: id facere causantur: Quod contra deum esse demonstrat. </div>
            <div type="sub" n="26">illud enim uerbum: processi: ipsum inde esse. et ad nos uenisse significat. nam cum illi dicere possent eum aliena quedam et noua afferre: ideo se a deo uenire dicit. </div>
            <div type="sub" n="27">Merito ergo non auditis eum inquit cum ex diabolo sitis. qua gratia uultis me interficere. Quid in me reprehendere potestis? si hoc non est cur mihi non creditis? </div>
            <div type="sub" n="28">Ita ex mendacio et cede a diabolo eos esse ostendens infert. et ab Abraam: et a deo omnino esse alienos: et quia odio habent nihil iniuriantem: et quod eius sermonem nolunt audire: </div>
            <div type="sub" n="29">et modis omnibus deo se non esse contrarium arguit: neque propterea eos non credere. sed quia ipsi contrarii sunt deo. </div>
            <div type="sub" n="30">Etenim qui peccatum non fecit: qui se a deo uenire: et a deo missum dicit. qui ueritatem loquitur: et ita ut omnes in testimonium aduocet: </div>
            <div type="sub" n="31">si non credit ei constat auditorum uicio prouenire: quod carni dediti sint. Nouit enim terrenis deditam animam: procliuem ad peccandum. </div>
            <div type="sub" n="32">idcirco inquit. nam pigri facti estis auditionibus uestris: quotiens enim terrena nequit homo contemnere: quomodo poterit celestia contemplari. </div>
         </div>
         <div type="sec" n="4">
            <div type="sub" n="1">Quamobrem annitamur pro uiribus dilectissimi: ut uitam nostram dirigamus: ut mentem expurgemus: ut nulle nos sordes impediant: </div>
            <div type="sub" n="2">augete cognitionis lucem: neque iacite semen inter spinas. Qui non intelligit malam esse auariciam: quomodo maiora cognoscet? </div>
            <div type="sub" n="3">qui his non abstinet: quomodo resistet illis. Bonum est rapere: non ea que pereunt: sed regnum celorum. Quippe quod uim patitur: </div>
            <div type="sub" n="4">neque desidia acquiri potest. sed cura et diligentia. Sed quid signat uim patitur? </div>
            <div type="sub" n="5">ui opus est multa angusta est uia: robusta anima opus est et generosa. raptores preoccupare annituntur: </div>
            <div type="sub" n="6">nihil respiciunt: non accusationem: non damnationem: non supplicium: illud solum curant: ut precurrant ceteros. </div>
            <div type="sub" n="7">Rapiamus ergo regnum celorum: que rapina non crimini: sed laudi datur. crimen est si non rapitur. Non enim alterius damno ditescimus annitamur ergo: </div>
            <div type="sub" n="8">et licet ira et cupiditas nos perturbet: nature uim inferamus. Mansuetudini asuescamus: parum laboremus: ut perpetuo quiescamus. </div>
            <div type="sub" n="9">Noli aurum rapere: sed diuitias. quarum comparatione aurum lutum esse apparet. dic queso plumbo tibi et auro proposito quid potius raperes. nonne aurum? </div>
            <div type="sub" n="10">ubi qui rapit punitur: maius honoras. ubi qui rapit honoratur maius prodis. Quod si utrunque puniretur num sane ad hoc magis uenisses? </div>
            <div type="sub" n="11">Hic nihil tale in manibus est. sed beatitudo. Et quomodo potest quis rapere inquit? disperge que habes. Quousque enim seruas illa: rapere non poteris. </div>
            <div type="sub" n="12">propone tibi hominem plenis argento manibus quoad id tenuerit. nunquid aurum rapere poterit nisi id prius proiciat: et expeditus relinquatur? </div>
            <div type="sub" n="13">rapientem bene expeditum esse oportet: ne quid eum impediat. siquidem etiam nunc contrarie potestates sunt obuie: ut id nobis auferant </div>
            <div type="sub" n="14">quas fugiamus queso fugiamus et nullam extrinsecus ansam relinquamus. Incidamus funes. nudi a secularibus emergamus. quis usus preciosarum uestium? </div>
            <div type="sub" n="15">quousque tandem his ridiculis implicamur. quousque aurum defodiemus? Volebam ab his cessare admonitionbus. sed uos non permittitis: qui semper mihi admonendi occasiones et materias prebetis </div>
            <div type="sub" n="16">sed nunc saltem a uiciis desistamus: ut uite exemplo alios erudientes: promissa bona consequamur </div>
            <div type="sub" n="17">gratia et benignitate domini nostri Iesu christi per quem et cum quo patri gloria simul et spiritui sancto in seculorum secula. </div>
         </div>
      </div>
      <div type="hom" n="55">
         <div type="title" n="title">Omelia LV </div>
         <div type="sec" n="1">
            <div type="sub" n="1">Responderunt ergo iudei et dixerunt ei. Nonne benedicimus nos quis samaritanus es. et demonium habes? Respondit Iesus et dixit ego demonium non habeo. </div>
            <div type="sub" n="2">Impudens quoddam et temerarium malicia est: que cum magis confundi deberet: magis irritatur ut in iudeis usuuenit. </div>
            <div type="sub" n="3">Oportuit enim ut Iesu uerbis placarentur: eius admirati fiduciam et uerborum constanciam. sed maledicunt ei et samaritanum et demoniacum appellant. Nonne benediximus quia samaritanus es et demonium habes? </div>
            <div type="sub" n="4">Altior enim sermo: stulticia apud stultos uidetur. Atqui non meminit adhuc euangelista samaritanum Iesum antea a iudeis appellatum? </div>
            <div type="sub" n="5">ex hoc tamen potest intelligi etiam sepius eo in Iesum usos uocabulo. Demonium habes. </div>
            <div type="sub" n="6">Quis demonium habet? num qui deum honorat an qui honoribus deum prosequentem contumelia afficit? Quid christus? mansuetudine et clementia summa. </div>
            <div type="sub" n="7">Ego demonium inquit non habeo: sed honorifico patrem meum qui misit me. Nam ubi docere eos et humilitatis admonere oportuit: ne quod Abrae semen essent se iactarent: uehemens fuit. </div>
            <div type="sub" n="8">ubi autem contumelie ferende erant: mansuetudine utitur. Dicentibus enim illis patrem deum et Abraam habemus: in eos inuectus est uehementius. </div>
            <div type="sub" n="9">cum habere demonium insimulatur: lenissimum se exhibet. ad nos erudiendum: ut que ad deum pertinent: maiorem in modum defendamus: que ad nos: contemnamus. </div>
            <div type="sub" n="10">Ego non quero gloriam meam. Hec dixi inquit quoniam non decet ut deum patrem appelletis: cum sitis homicide. </div>
            <div type="sub" n="11">Ob eius ergo honorem hec locutus sum: et propter illum hec audio: et me inhonoratis. Sed nihili mihi cure est hec contumelia. </div>
            <div type="sub" n="12">illi penas debetis: cuius gratia hec audio. Ego non quero gloriam meam. </div>
            <div type="sub" n="13">ideo omissa uindicta ad doctrinam uertor: et consulo que faciatis: ex quibus non modo supplicium uitabitis. sed eternam uitam consequimini. </div>
            <div type="sub" n="14">Amen amen dico uobis. si quis sermonem meum seruabit: non uidebit mortem in eternum. Hic non modo fides intelligenda est. sed uite etiam puritas. </div>
            <div type="sub" n="15">et superius ait. uitam eternam habebit. hic mortem non uidebit. simul ac significat nihil se ab eis posse accipere detrimenti. Nam si quis eius sermonem seruat non moritur. longe minus ipse. </div>
            <div type="sub" n="16">Tunc iudei. Nunc cognoscimus quia demonium habes. Abraam mortuus est et prophete mortui sunt. hoc est: qui dei sermonem audierunt: mortui sunt. et qui tuum audierint non morientur? </div>
            <div type="sub" n="17">nunquid tu maior es patre nostro Abraam? O inanem gloriam. iterum ad eius confugiunt cognationem. atqui consequens erat ut dicerent nunquid tu maior es deo. aut qui te audiunt maiores sunt quam Abraam arbitrabatur? </div>
            <div type="sub" n="18">Primum ergo eos homicidas arguit. hinc ab Abrae cognatione separauit. </div>
            <div type="sub" n="19">Et cum persisterent. alia uia aggreditur: ostendens frustra eos laborare: et de morte nullum facit uerbum: neque exposuit quam mortem intelligeret. </div>
            <div type="sub" n="20">Admonet autem se quam Abraam superiorem: ut reuererentur: immo et qualiscunque esset. non tamen innocuum: morte esse mulctandum. </div>
            <div type="sub" n="21">Quod si ueritatem uobis dico: et peccatum non habeo: et a deo sum missus: et melior quam Abraam: nonne insanitis? nonne frustra laboratis cum me temptatis interficere? </div>
            <div type="sub" n="22">quid illi? Nunc cognoscimus quia demonium habes. uerum non ita samaritana. sed tantum. Nunquid tu maior es patre nostro Iacob? </div>
            <div type="sub" n="23">Iudei contumeliosi erant et superbi: illa discendi cupida ideo dubitauit: et debita cum modestia respondit: et dominum appellat. </div>
            <div type="sub" n="24">qui enim longe maiora pollicebatur: et dignus fide erat: non erat iniuria lacessendus. Hi demonium habere dicunt. </div>
            <div type="sub" n="25">illa dubitantis: hec incredulorum et malignorum: uerba erant. Nunquid tu maior es patre nostro Abraam? </div>
            <div type="sub" n="26">itaque hoc maiorem eum facit quam Abraam. Cum autem abeuntem uideritis maiorem esse confitebimini. </div>
            <div type="sub" n="27">propterea dicebat. Cum exaltaueritis me: tunc cognoscetis quia ego sum. Et intuere prudentiam. </div>
            <div type="sub" n="28">Primum a cognatione eos abscindit: et se maiorem illo ostendit. ut ex multa excellentia: prophetis quoque maior intelligatur. </div>
            <div type="sub" n="29">cum enim semper prophetam appellarint. ideo inquit sermo meus non capit in uobis. illic nanque dicebat mortuos suscitare. </div>
            <div type="sub" n="30">hic autem non uisurum mortem qui credit: quod longe maius erat. quare magis exasperati sunt dicentes. </div>
            <div type="sub" n="31">Quem teipsum facis? Et hoc contumeliose tu tibi blandiris inquiunt. Quibus christus. Si ego glorifico meipsum gloria mea nihil est. </div>
         </div>
         <div type="sec" n="2">
            <div type="sub" n="1">Quid hoc in loco dicunt heretici? Interrogatus: nunquid tu maior es patre nostro Abraam? non ausus est palam affirmare. sed latenter innuit: quid igitur? Nihil est gloria eius. </div>
            <div type="sub" n="2">Ad illos (nihil sunt enim) cum dicit testimonium meum non est uerum: secundum eorum opinionem locutus est. ita hoc in loco. Est qui glorificat me. </div>
            <div type="sub" n="3">Et cur non dixit pater? Qui misit me quem uos dicitis quia deus uester est: et non cognouistis eum. </div>
            <div type="sub" n="4">Voluit ostendere quod non solum patrem ipsum ignorarent. uerum etiam deum. Ego noui eum. Itaque si me scire dicerem non superbus essem: si nescire mendax. </div>
            <div type="sub" n="5">uos autem qui eum scire profitemini: mendaces estis: et itidem ego mendax essem: si eum me nescire dicerem. Si ego glorifico me. </div>
            <div type="sub" n="6">Cum dixissent quem teipsum facis inquit: si quem me ego facerem: gloria mea nihil est. Quemadmodum ego eum certe noui: ita uos ignoratis. </div>
            <div type="sub" n="7">et ut non omnino eos ab Abraam separauit sed inquit. Scio quod semen Abrae estis: ut magis in ipsos inueheretur: </div>
            <div type="sub" n="8">ita hic non totum abstulit. sed inquit quem uos dicitis: et uerbis gloriam tribuens: grauius crimen reddidit. </div>
            <div type="sub" n="9">quomodo autem eum ignoratis. Quomodo qui pro ipso omnia et facit et dicit: ut gloriosum reddat: contumelia afficitis. cum ab eo sit missus. </div>
            <div type="sub" n="10">hoc autem probatum non est. probabitur autem in sequentibus. Et sermonem eius seruo. </div>
            <div type="sub" n="11">Hoc si quid habebant poterant reprehendere: magnum nanque erat argumentum ab eo missum. </div>
            <div type="sub" n="12">Abraam pater uester exultauit ut uideret diem meum: uidit et gauisus est? Iterum illos Abrae alienos probat: si qui ex iis: quibus ille gauisus est: tristantur. </div>
            <div type="sub" n="13">Diem autem meum hoc in loco crucem mihi significare uidetur: quem in arietis oblatione Isaac prefigurauit. Ad hec illi. Quadraginta annos nondum habes et Abraam uidisti? </div>
            <div type="sub" n="14">ac si prope iam ad eam accederet etatem. Dicit eis Iesus. Priusquam Abraam fieret: ego sum. Et acceperunt lapides ut iacerent in eum. </div>
            <div type="sub" n="15">Animaduerte quomodo se maiorem Abraam confirmauit. Si enim gauisus est uidere diem eius idque opereprecium duxit propter beneficium inde proueniens: gauisum constat et quod longe maior esset. </div>
            <div type="sub" n="16">Nam cum iudei fabri filium eum appellarent: neque amplius quicquam de eo imaginarentur: paulatim eos ad maiorem sui cognitionem erigit. </div>
            <div type="sub" n="17">Cum ergo audierunt se deum nescire: non egre tulerunt. cum autem priusquam Abraam fieret ego sum. perinde ac si ipsorum nobilitas degeneraret exasperantur: et lapides iaciunt in Iesum. </div>
            <div type="sub" n="18">Vidit diem meum et gauisus est significans non inuitum se ad passionem uenire: siquidem laudat qui in cruce delectatus est: que salus mundi erat. </div>
            <div type="sub" n="19">illi autem lapides iecerunt. adeo proni erant in cedes: et ueritatem cognoscere negligebant. Sed cur non dixit priusquam Abraam fieret ego eram. sed sum? </div>
            <div type="sub" n="20">Quemadmodum pater hoc uerbo sum utitur: ita et Iesus. significat enim perpetuo esse ab omni liberum tempore: propterea blasphemum eis uerbum uidetur. </div>
            <div type="sub" n="21">Quod si ad Abraam comparationem quamuis per uim non tulerunt: quomodo tulissent ad patrem? </div>
            <div type="sub" n="22">Fugit ergo iterum Iesus: ut hominem prestet et absconditur: cum satis eos admonuisset. et impleto officio suo: exiuit de templo: et se ad sanandum cecum contulit: per opera se ante Abraam esse confirmans. </div>
            <div type="sub" n="23">Sed dicet fortasse aliquis. Qua gratia eorum conatus non cohibuit? ita enim credidissent: </div>
            <div type="sub" n="24">Paraliticum sanauit et non crediderunt. innumera operatus est: et in ipsa passione strauit eos supinos: et uisum abstulit: et non crediderunt. et quomodo si id fecisset credidissent? </div>
            <div type="sub" n="25">Animo enim desperato nihil peius. quamuis signa quamuis miracula uideat in eadem perstat pertinacia. </div>
            <div type="sub" n="26">Etenim Pharao multis acceptis plagis: dum afflictaretur tantum sapiebat. ad ultimum tamen diem idem perstitit persecutus quos dimiserat. </div>
            <div type="sub" n="27">Quare Paulus. ut non obduretur quis inquit ex uobis fallacia peccati. Sicut enim uires corporis moriuntur et omnem sensum amittunt. </div>
            <div type="sub" n="28">ita et anima cum multis detinetur affectibus: uirtuti moritur: et si quid attuleris non sentit. sed siue supplicium siue quodcunque aliud minaberis: nullo sane sensu mouetur. </div>
         </div>
         <div type="sec" n="3">
            <div type="sub" n="1">quamobrem dum habemus salutis spem dilectissimi: dum conuerti possumus omnia faciamus. </div>
            <div type="sub" n="2">Qui enim non dolent: tanquam desperantes gubernatores naui uentis commisa nihil sibi opitulantur. </div>
            <div type="sub" n="3">Cum enim inuidus ut cupiditatem suam expleat tantum intuetur: et si pena impendat. si internicio: eo duntaxat affecta possidetur. itidem et impudico et auaro usuuenit. </div>
            <div type="sub" n="4">Quod si affectuum tanta uis est: longe maior uirtutis. si propter illos mortem contemnimus: longe magis propter hanc. </div>
            <div type="sub" n="5">si illi animam suam contemnunt quid nos pro salute nostra facere oportet? </div>
            <div type="sub" n="6">que nobis erit excusatio: si cum perditi homines tantopere perditioni sue incumbant. nos pro salute nostra nullam adhibebimus diligentiam sed inuidia consumemur. </div>
            <div type="sub" n="7">qua nihil peius? inuidus enim ut proximum perdat: perdit seipsum. Inuidi oculus consumitur dolore: morte uiuit perpetua: omnes inimicos existimat: etiam nihil iniuriatos. </div>
            <div type="sub" n="8">dolet quod deus honoratur. iis letatur quibus et diabolus honoratur apud homines. sed hic non honor est. Noli inuidere. sed apud deum honoratur. emulare illi: et similis efficiaris: an non uis? </div>
            <div type="sub" n="9">quid ergo et teipsum perdis? quidquid habes proicis: non potes similis illi fieri. neque uirtuti uacare. Cur malicia imbueris: </div>
            <div type="sub" n="10">Congratulandum est proximo: ut et si in bonis operibus pariter laborare non possis: ex congratulatione saltem merearis. Sufficit nonnunquam uoluntas ad magnum bonum. </div>
            <div type="sub" n="11">ideo Hiezeciel propterea moabitas punitos dicit: quod letati sunt super israelitis: et alios quosdam salutem consecutos: quod alienis malis condoluerunt. </div>
            <div type="sub" n="12">Quod si miserentibus aliorum malis est aliquod meritum. multomagis aliorum honoribus congratulantibus. Reprehendit moabitas: quod super israelitis letati sunt: </div>
            <div type="sub" n="13">quos deus ulctus est. et quamuis ipse puniat: non tamen uult ut eorum supplicio letemur. neque enim uult eos ulcisci. </div>
            <div type="sub" n="14">Quod si condolendum est ulctorum supplicio. multomagis honoratis non inuidendum. sic enim cora et datan perierunt. quibus inuident clariores reddunt. seipsos torquent. </div>
            <div type="sub" n="15">fera enim uenenosa inuidia est. fera immunda et morbus uoluntatis. omni uenia et excusatione indigna. omnium malorum et mater et autor. </div>
            <div type="sub" n="16">Quamobrem radicitus eam euellamus. ut et presentibus malis liberemur. et futura bona consequamur. gratia et benignitate domini nostri Iesu christi per quem et cum quo patri gloria simul et spiritui sancto in secula seculorum. Amen. </div>
         </div>
      </div>
      <div type="hom" n="56">
         <div type="title" n="title">Omelia LVI </div>
         <div type="sec" n="1">
            <div type="sub" n="1">Et preteriens Iesus uidit hominem cecum a natiuitate: et interrogauerunt eum discipuli eius dicentes. Rabbi. Quis peccauit: hic an parentes eius ut cecus nasceretur? </div>
            <div type="sub" n="2">Humanissimus dei filius: et nostre cupidus salutis: et ut ingratorum ora obstrueret: neminem obuium omittit: quamuis nemo ei attenderet. </div>
            <div type="sub" n="3">Quod propheta intelligens dicebat. Vt iustificeris in sermonibus tuis et uincas cum iudicaris. Propterea hoc in loco: cum sermonum ipsius altitudinem non acciperent: </div>
            <div type="sub" n="4">sed demonium habere dicerent: et interficere conarentur: egressus e templo cecum sanauit: cum ut absentia sua eorum iram sedaret: tum ut miraculi beneficio eorum duriciem et immanitatem placeret: tum ut suam confirmaret orationem. </div>
            <div type="sub" n="5">Neque paruum operatur miraculum. sed quod tunc primum contigit. A seculo enim non est auditum inquit quod aperuit quis oculos ceci nati. </div>
            <div type="sub" n="6">Ceci enim fortasse quispiam oculos aperuit. sed ceci nati adhuc nemo. Et quod egressus e templo ad illud debita opera uenerit. inde perspicuum est. ipse uidit cecum. non ad ipsum cecus accessit. </div>
            <div type="sub" n="7">et tam diligenter eum intuitus est: ut discipulos ad interrogandum conuerteret. Visu enim Iesu adeo in illum conuerso: interrogarunt. Quis peccauit: hic: an parentes eius. </div>
            <div type="sub" n="8">Absurda interrogatio. Quomodo enim peccauit antequam natus esset? Quomodo parentum peccatis punitus est? </div>
            <div type="sub" n="9">Quomodo ergo ad hanc uenerunt interrogationem? Antea sanato paralitico dixit. Ecce sanus factus es noli amplius peccare. </div>
            <div type="sub" n="10">cognoscentes itaque discipuli illum propter peccatum in paralisim incidisse dicunt. Concedatur illum propter peccatum: paraliticum: de hoc quid dicis? </div>
            <div type="sub" n="11">hic peccauit. quod est absurdum cum esset a natiuitate cecus. an parentes eius? Sed neque hoc. siquidem pro patre filius non punitur. </div>
            <div type="sub" n="12">Quemadmodum igitur puerum aliquo morbo affectum uidentes dicimus? quid de hoc dicendum est? Quid commisit puer. non rogando. sed dubitando. ita nunc discipuli dubitant: potius quam percontentur. </div>
            <div type="sub" n="13">quid christus? Neque hic peccauit: neque parentes eius. hoc non absoluit eos a peccato. </div>
            <div type="sub" n="14">Non enim simpliciter dixit: neque hic peccauit neque parentes eius. sed addidit. ut cecus nasceretur. ut glorificetur filius dei. Peccauit namque hic et parentes eius. </div>
            <div type="sub" n="15">sed non propterea cecus est. Hec autem dixit. non quod hic propterea cecus non esset: et alii quidam propter parentum peccata uisum amiserint. Neque enim est peccante alio alium puniri. </div>
            <div type="sub" n="16">nam si hoc concesserimus: concedemus et ante natiuitatem peccasse. ut ergo dicendo. Neque hic peccauit non intelligit a natiuitate peccare quempiam et puniri. </div>
            <div type="sub" n="17">ita dicendo et parentes eius. non est intelligendum quod propter parentes puniendi sint filii. Nam Hiezecielis testimonio hanc tollit dubitacionem. </div>
            <div type="sub" n="18">Viuo ego dicit dominus si erit parabola hec que dicitur. Patres uestri comederunt uuam acerbam et dentes filiorum obstupescunt. </div>
            <div type="sub" n="19">Et Moises inquit. Non morietur pater pro filio. Et de quodam rege inquit. quod propterea id non fecit: seruans legem. Moisi. </div>
            <div type="sub" n="20">Quod si quis diceret. Et quomodo scribitur. Qui reddit peccata parentum in filios: in terciam et quartam generationem? </div>
            <div type="sub" n="21">Illud respondebimus: non esse communem omnibus sententiam. sed in quosdam: qui ex egipto egressi sunt. </div>
            <div type="sub" n="22">hoc est ex quo ex egipto egressi: post signa et miracula parentum: peiores facti sunt: eadem que patres sui pacientur: cum eadem audeant. </div>
            <div type="sub" n="23">Et quod de his sermo habeatur siquis diligentius leget: certo intelliget. Qua ergo gratia cecus natus est? ut manifestetur gloria dei. </div>
            <div type="sub" n="24">Occurrit alia dubitacio. An aliter poterat gloria dei manifestari. Quid ni? </div>
            <div type="sub" n="25">Neque enim dicit non potuisse. sed ut manifestetur. Ergo iniuriam propter dei gloriam accepit. </div>
            <div type="sub" n="26">Quam iniuriam dic queso. si eum non contemsit. sed ex cecitate beneficia contulit. Vidit enim interioribus oculis. </div>
            <div type="sub" n="27">Quid oculi iudeis contulerunt? Maius supplicium cum uidendo ceci essent. Quid cecitas huic obfuit: propter quam uidit? </div>
            <div type="sub" n="28">Itaque ut mala huius uite mala non sunt. ita neque bona. sed peccatum dumtaxat malum. Cecitas non est malum. Qui uero quod non erat ut esset effecit: poterat et sic dimittere. </div>
            <div type="sub" n="29">Quidam dicunt hanc particulam: ut non esse causalem. sed euentus. Vt illud. In iudicium ueni in hunc mundum: ut non uidentes uideant: et qui uident ceci fiant. Non enim uenit: ut uidentes fierent ceci. </div>
            <div type="sub" n="30">Et Paulus: Quia quod notum est dei: manifestum est illis: ut sint inexcusabiles. At non propterea manifestauit ut priuarentur. sed ut consequerentur excusationem. </div>
            <div type="sub" n="31">Et alibi. Lex autem subintrauit: ut abundaret delictum. Verum non propterea subintrauit. sed ut prohiberetur peccatum. </div>
         </div>
         <div type="sec" n="2">
            <div type="sub" n="1">Ecce his in locis euentus aduerbium. Tanquam enim optimus quidam domus dispensator: partim perfecit: partim imperfectum reliquit. ut per hec de uniuerso incredulis rationem redderet. </div>
            <div type="sub" n="2">ita et deus tanquam domum quandam ruinam minantem: corpus nostrum conglutinat et perficit. manum aridam sanat: dissoluta membra corroborat: claudos dirigit: leprosos mundat: egrotos excitat: debilia crura confirmat: mortuos ad uitam reuocat: lippos oculos purificat: non habentibus largitur. </div>
            <div type="sub" n="3">Que omnia cum naturalis sint imbecillitatis: meliora christus efficiens: suam indicat potestatem. Hanc autem particulam. Vt manifestetur gloria dei de se: non de patre: dicit. </div>
            <div type="sub" n="4">Patris enim gloria manifesta erat. Nam cum ex limo formatum a deo hominem audissent. ideo christus nunc oculum finxit. </div>
            <div type="sub" n="5">Si enim dixisset. Ego ex terra formaui hominem: arduum uisum esset auditoribus. re autem ostensum iam negari non poterat. </div>
            <div type="sub" n="6">Quamobrem ipse in sputo puluere: et commixto absconditam gloriam manifestauit. Neque enim paruum erat: ut creature opifex putaretur. </div>
            <div type="sub" n="7">Ab hoc enim et alia aggressus est: et a parte: totum est creditum. Maioris nanque fides minus etiam confirmat. </div>
            <div type="sub" n="8">Vniuerse enim creature homo est prestantissimus: et inter membra nostra oculus. Propterea non simpliciter: sed hoc modo oculos effinxit. </div>
            <div type="sub" n="9">Nam licet portione paruus sit: maxime tamen necessarius ut inquit Paulus. Et si dixerit auris non sum oculus: non sum de corpore. non ideo non est de corpore. </div>
            <div type="sub" n="10">Quecunque enim in nobis sunt: diuine sunt sapientie indicium: multomagis oculus qui totum corpus gubernat ac regit. Oculus ornat. non os tantum. sed totum corpus. Oculus lucerna est omnium membrorum. </div>
            <div type="sub" n="11">Quod enim sol mundo: hoc oculus corpori. Extincto sole omnia perduntur et perturbantur. ita amissis oculis: pedes inutiles sunt: et manus: et animus. </div>
            <div type="sub" n="12">Corrumpitur enim cognitio. his deum cognouimus. Inuisibilia enim ipsius a creatura mundi: per ea que sunt intellecta conspiciuntur. </div>
            <div type="sub" n="13">Non enim corporis lucerna tantum oculus est. sed anime potius. Quare ut in regio quodam loco in altiore corporis parte: sedem sortitus est: et ceteris prefertur sensibus. </div>
            <div type="sub" n="14">Hunc igitur formauit christus. et ne materia eum nunc: neque in principio luto indiguisse arbitraretis. qui enim maiora cum nihil essent sine materia effecit. longe magis et hec effecisset. </div>
            <div type="sub" n="15">Vt ergo intelligas non necessitatis causa hoc fecisse. sed esse eorum que in principio facta sunt opificem. illato luto inquit. Vade et lauare ut intelligas nihil mihi luto opus esse: ad fingendos oculos. sed ut manifestetur in eo gloria mea. </div>
            <div type="sub" n="16">Quod autem de se dixerit ut manifestetur gloria dei: addidit. Me oportet facere opera eius qui misit me. hoc est manifestare meipsum: </div>
            <div type="sub" n="17">et facere eadem que pater. non similia. sed eadem: quod maioris est conuenientie: neque de iis eciam que uel minimum differunt dici potest. </div>
            <div type="sub" n="18">Quis ergo contradixerit cum eadem que pater operatus sit? Neque enim tantum finxit oculum aut aperuit sed uisum largitus est: quod sane argumentum est eciam animam inspirandi: </div>
            <div type="sub" n="19">qua non operante: oculus eciam perfectus minime uidere potest quare: </div>
            <div type="sub" n="20">et anime uigorem et membrum arteriis: neruis uenis sanguine: et ceteris omnibus ex quibus corpus nostrum constat perfectum largitus est. </div>
            <div type="sub" n="21">Me oportet operari dum dies est. Quid hoc significat? Quam habet consequentiam? </div>
            <div type="sub" n="22">Sane magnum hoc est: donec dies est. dum licet hominibus in me credere: dum hec durat uita laborandum est. Venit nox. hoc est futurum tempus. Quando nemo potest operari. </div>
            <div type="sub" n="23">Non dixit quando non potero operari. sed nemo potest operari. Id est quando non est amplius fides neque labores neque penitencia. </div>
            <div type="sub" n="24">Quod enim opus fidem appellet: dicunt ei. Quid facimus ut operemur opera dei? Respondet hoc est opus dei: ut credatis in eum quem ille misit. </div>
            <div type="sub" n="25">Quomodo ergo hoc opus nemo potest tunc operari? quoniam fides non est. sed uelint nolint omnes acquiescent ueritati. </div>
            <div type="sub" n="26">Verum ne quis ad ambicionem hec referret: eorum gratia omnia facere profitetur: qui in hac tantum uita habent credendi potestatem: et nusquam alibi quicquam sibi possunt proficere. </div>
            <div type="sub" n="27">Ideo neque accedentem ad se cecum curauit. Nam quod curari mereretur: et si uidisset credidisset et procurrisset ad Iesum. </div>
            <div type="sub" n="28">neque si presentem a quoquam audisset: accedere neglexisset. ex sequentibus constat ex eius uidelicet fortitudine et fide. </div>
            <div type="sub" n="29">Poterat enim secum cogitare et dicere. Quid hoc? lutum fecit: et liniuit oculus meos: et dixit. Vade lauare. non potuit me prius curare et inde ad siloam mittere? </div>
            <div type="sub" n="30">sepenumero illic me laui: et multi mecum: et nihil profeci. Siquid posset: coram ostendisset quemadmodum et Neeman aduersus Heliseum dicebat. </div>
            <div type="sub" n="31">iussus enim lauare se in iordanem non credidit. cum magna esset tunc Helisei opinio. </div>
            <div type="sub" n="32">cecus autem non diffidit uerbis Ihesu: neque contradixit: neque quicquam cogitauit huiusmodi. Quid lutum illinere oportuit? hoc potius cecum redderet. </div>
            <div type="sub" n="33">Quis unquam hoc pacto curatus est? Nihil tale reputauit. Ecce fides firma et prompta. Venit nox: </div>
            <div type="sub" n="34">quod indicat post crucem. impios sibi cure futuros et multos alliciendos. </div>
            <div type="sub" n="35">Adhuc dies est post quem penitus eos abscindit: ut statim significat. Quamdiu in mundo sum lux sum mundi: quod et alio in loco dixit. Credite donec lux uobiscum est. </div>
         </div>
         <div type="sec" n="3">
            <div type="sub" n="1">Cur ergo Paulus noctem presentem uitam appellauit christus diem. </div>
            <div type="sub" n="2">idem dicit non uerbis sed sententia? Inquit enim nox precessit dies autem appropinquauit. </div>
            <div type="sub" n="3">Noctem presentem uitam appellat. quoniam in tenebris uersamur: uel propter eius ad diem illam comparationem. christus autem noctem futurum tempus appellat. quoniam peccatores nihil operari poterunt. </div>
            <div type="sub" n="4">Nox a Paulo presens uita appellatur. quia in tenebris sunt: qui in peccatis et incredulitate degunt. </div>
            <div type="sub" n="5">Quamobrem fideles alloquens ait. Nox precessit. dies autem appropinquauit. ac si luce illa essent fruituri: et noctem ueterem uitam intellexit. Abiciamus inquit opera tenebrarum. </div>
            <div type="sub" n="6">Ecce quod illis noctem esse dixit. quare prosequitur: ut in die honeste ambulemus. ut lucem illam consequamur. Nam si huius seculi lux tam pulchra est: considera qualis illa futura sit. </div>
            <div type="sub" n="7">quanto enim solaris lux lucerne lumen excedit: tanto: immo longe magis illa solarem. </div>
            <div type="sub" n="8">quod inde significauit. Sol obscurabitur: ad illius uidelicet splendoris comparationem: ut non appareat. </div>
            <div type="sub" n="9">Quod si in hac uita ut splendidas nobis domos: et salubres comparemus magnam pecuniarum uim edificando anxii consumimus: considera qui nobis subeundi sint labores: ut clarissimam nobis in celis domum edificemus. ubi lux illa ineffabilis: </div>
            <div type="sub" n="10">hic enim et pugne et contentiones de terminis et pietibus: illic minime. nulla inuidia: nullus liuor: nulla de limitibus contentio. </div>
            <div type="sub" n="11">et hec sine dubio relinquenda: illa perpetuo permansura sunt. hoc tempore consumitur et multis subiecta est periculis: illa perpetuo manet. hanc pauper sibi comparare non potest illam duobus potest obolis quiuis emere. ut uidua illa. </div>
            <div type="sub" n="12">Quamobrem quoniam molestissime fero: quod tot nobis bonis propositis desidemus: animo deficimus. et ut hic splendide habitemus omnia facimus. ut autem in celo paruum uel comparemus hospitium: nihil curamus: uel laboramus. </div>
            <div type="sub" n="13">Dic queso ubi hic domum habere uelles in deserto: an in aliquo paruo opidulo? Non puto. sed in regiis: et magnis ciuitatibus: ubi et rerum copia et maior nobilitas. </div>
            <div type="sub" n="14">Ego tibi talem ciuitatem propono cuius opifex et autor deus est. in qua domum minori quam hic sumptu: minori labore condere atque edificare poteris. </div>
            <div type="sub" n="15">Edificant eam manus pauperum: hec optima edificatio summa sapientia: sicut quam hic facimus summa dementia. </div>
            <div type="sub" n="16">Etenim si quis te in persidem: uisurum regionem illam: et mox reuersurum duceret: iuberetque: ut illic domum strueres. nonne eius amentiam reprehenderes: ac si inutilem suaderet impensam? </div>
            <div type="sub" n="17">cur non idem in hoc mundo facis: quem paulopost relinques? Sed filiis relinquam inquies. at illi paulopost te etiam sequentur: </div>
            <div type="sub" n="18">nonnunquam precedent: itidem et eorum posteri: quod etiam te anxium reddet. cum heredes tuos non diutius possessuros uideas. </div>
            <div type="sub" n="19">illic autem nulla huiusmodi suspitio sed immutabilis: et tibi et filiis. et nepotibus manet possessio si eandem uirtutem imitabuntur. </div>
            <div type="sub" n="20">Illam domum christus edificat: quo edificante non opus est alium opificem accersere: neque ulterius laborare. Cum deus opus faciendum suscipit quid amplius curandum? </div>
            <div type="sub" n="21">ille necessaria colligit ille opus erigit. neque hoc tantum mirandum. sed quod etiam satis superque optimum: et supra quam optare possis edificium construit. quippe qui optimus opifex est: et maxime tue studet utilitati. </div>
            <div type="sub" n="22">Et si pauper es et uolueris hanc domum edificare: nullam tibi pariet inuidiam. nemo enim inuidus illud domicilium intuetur. sed angeli tuis bonis letantur. </div>
            <div type="sub" n="23">nemo illud contempnere poterit: nemo hoc morbo laborans illic habitat. Vicinos ibi sanctos: Paulum Petrum prophetas: martires: angelorum cetus et archangelorum habebis. </div>
            <div type="sub" n="24">Quibus rationibus omnia nostra in pauperes conferamus: ut illa habitacula consequamur. </div>
            <div type="sub" n="25">gratia et benignitate domini nostri Ihesu christi. per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="57">
         <div type="title" n="title">Omelia LVII </div>
         <div type="sec" n="1">
            <div type="sub" n="1">Hec cum dixisset expuit in terram et fecit lutum ex sputo: et liniuit lutum super oculos eius. </div>
            <div type="sub" n="2">Qui aliquam ex lectionibus utilitatem consequi uolunt: nihil iis pretermittendum est. </div>
            <div type="sub" n="3">propterea scrutari iubemur scripturas. Multa enim quamuis in his facilia uideantur: magnam tamen sententie profunditatem habent latentem. </div>
            <div type="sub" n="4">Considera propositum textum. Hec cum dixisset expuit in terram: </div>
            <div type="sub" n="5">Cur hoc? ut manifestetur gloria dei. Et quia oportet me facere opera eius qui misit me. </div>
            <div type="sub" n="6">Non enim ab re que dixerat: reduxit nobis in memoriam euangelista: et subdidit expuisse. sed ut uerba sua operibus confirmasse ostenderet. </div>
            <div type="sub" n="7">Et cur non aqua sed sputo usus est? Missurus eum erat in siloam. ne quid ergo fonti ascriberetur. sed ex ore eius uirtutem processisse intelligeretur. que illius oculos et finxerit et aperuerit: inspuit in terram. </div>
            <div type="sub" n="8">hoc euangelista significans inquit. Et fecit lutum ex sputo. inde ne ex terra eam processisse uirtutem supicaretur: lauare iussit. </div>
            <div type="sub" n="9">propterea ut ceci fides pateret: et perfidiam iudeorum argueret. </div>
            <div type="sub" n="10">Nam credibile erat a pluribus ab euntem illitis luto oculis uisum: et re insolita omnium in se oculos conuertisse. </div>
            <div type="sub" n="11">Cum enim non facile esset creditu cecum uisum recuperasse: multos uie longitudine testes et diligentiores spectatores rei insolentia comparat: ut attentiores facti: iam non possent an is esset dubitare. </div>
            <div type="sub" n="12">Preterea: ueteri legi se non repugnare ostendit: cum ad siloam mittit. Neque illud erat suspicandum an aque illius uirtute uisum acceperit. </div>
            <div type="sub" n="13">Multi enim sepe illic oculos lauerant: nullam gratiam consecuti. sed tunc fuit uirtus christi que id operata est. </div>
            <div type="sub" n="14">ideo interpretatus est euangelista siloam: quod est missus: ut intelligas illic a christo curatum: </div>
            <div type="sub" n="15">ut Paulus inquit. Bibebant autem de spiritali consequenti eos petra. petra autem erat christus. </div>
            <div type="sub" n="16">Quemadmodum ergo christus petra erat spiritalis: ita et siloam erat spiritalis. Mihi autem uidetur repentinam aque efficatiam: arcanum nobis significare misterium. </div>
            <div type="sub" n="17">Quod nam? admirabilem et preter omnium spem apparitionem. Sed intuere ceci animum in omnibus parentem. </div>
            <div type="sub" n="18">prebuit os nihil solicitus an lutum esset an sputum. Et quid sibi siloam opus esset: et si hoc: cur illo. Non cur lutum liniret super oculos: aut cur lauari preceperit. </div>
            <div type="sub" n="19">nihil tale reputauit. illud dumtaxat curauit: ut pareret in omnibus imperanti et in nullo perturbatus est. </div>
            <div type="sub" n="20">Quod si quis rogaret quomodo abluto luto uiderit: me modum nescire profiteor. </div>
            <div type="sub" n="21">et quid mirum si nescimus? Neque enim euangelista neque ipse qui curatus est norat. </div>
            <div type="sub" n="22">sed factum uidit: modum deprehendere non potuit quod interrogatus respondit. Lutum imposuit oculis meis: et laui: et uidi: </div>
            <div type="sub" n="23">rationem ignorauit: licet sepius interrogatus. </div>
            <div type="sub" n="24">Itaque uicini et qui uiderant eum prius: quia mendicus erat: dicebant. Nonne hic est qui sedebat et mendicabat. Alii dicebant: quia hic est. </div>
            <div type="sub" n="25">Magnitudo rei ad incredulitatem trahebat: licet tot modis essent ad credendum allecti. </div>
            <div type="sub" n="26">Alii autem dicebant. Nonne hic est qui sedebat et mendicabat. pape quo dei descendit humanitas? </div>
            <div type="sub" n="27">Benignissime mendicos curat: iudeis silentium imponit: quod non claros et generosos uiros: non principes. sed obscuros etiam: sua dignos prouidentia ducebat. Venerat enim ad omnium salutem: </div>
            <div type="sub" n="28">et ut in paralitico: ita in hoc: factum est. Neque enim ille qui se curasset norat: neque hic. </div>
            <div type="sub" n="29">quod propter christi discessum accidit qui semper ad subueniendum indigentibus properabat: ut omnis signorum dubitatio tolleretur. </div>
            <div type="sub" n="30">Qui ergo eum non uidebant: quomodo ad gratiam loquebantur? Sic confirmabant miracula. neque enim hostiatim hic cecus mendicabat. sed sedebat ad templi ianuam. </div>
            <div type="sub" n="31">Dubitantibus ergo omnibus de ipso: respondit. Ego sum. Non puduit cecitatis; neque populi furorem ueritus est. Nihil dissimulauit beneficium predicare. </div>
            <div type="sub" n="32">Dicunt ei quomodo aperti sunt tibi oculi? Respondit eis. Ille homo qui dicitur Ihesus. </div>
            <div type="sub" n="33">Quid dicis? huiusmodi homo operatur? Sed nihil adhuc de eo magnum opinabatur. Fecit lutum et unxit oculos meos. </div>
         </div>
         <div type="sec" n="2">
            <div type="sub" n="1">Verax sane. Non dicit unde fecerit: quod non uiderat. sensit autem ungi. </div>
            <div type="sub" n="2">et dixit mihi: uade ad natatoria siloam. Et unde norat Ihesum locutum? Ex sermone quem ad discipulos habuerat. </div>
            <div type="sub" n="3">Rem testificatur: modum ignorat. Nam si in iis que sensu et tactu percipiuntur fide opus est: longe magis in his que uideri non possunt. </div>
            <div type="sub" n="4">Et dixerunt ei. Vbi est ille? clamantes iam contra ipsum. </div>
            <div type="sub" n="5">Intuere hic christi humilitatem. Curatos dimittebat. quippe qui non gloriam: non populi plausum: non digito monstrari uolebat. Et uide quoniam uere cecus ad omnia respondet. </div>
            <div type="sub" n="6">Querebant illi christum inuenire: ut eum ad sacerdotes adducerent. cum non inuenirent. illum ducunt ut melius interrogaretur. </div>
            <div type="sub" n="7">Ideo euangelista sabbatum fuisse dicit ut prauam eorum mentem ostendat: et cur Ihesum quererent ut ausam aliquam haberent calumniandi miraculum: propter legis transgressionem. </div>
            <div type="sub" n="8">et hoc constat quod statim: quomodo oculos ipsius aperuerit interrogarunt. </div>
            <div type="sub" n="9">Et considera eorum uerba. Non dicunt quomodo uidisti? sed quomodo aperuit tibi oculos? ut darent ei materiam opus illud calumniandi. </div>
            <div type="sub" n="10">Ille autem tanquam non ignarus rei: breuiter respondet. Neque enim Ihesu meminit: neque quod dixerit. Vade lauare. </div>
            <div type="sub" n="11">sed tantum. Lutum fecit et imposuit super oculos meos: et laui: et uideo. Ac si maximo in crimine christum deprehendissent: ita mouentur. Quasi dicerent. Ecce que Ihesus operatur. </div>
            <div type="sub" n="12">Tu autem ceci constantiam intuere. Quod enim primum ab illis interrogatus dixerit ueritatem: </div>
            <div type="sub" n="13">minime mirum est. nunc uero admirandum quod perterritus neque negat neque prioribus uerbis contradicit. Quid phareisei uel alii potius? Adduxerunt eum tanquam negaturum. </div>
            <div type="sub" n="14">sed contra euenit. Manifestius quod nolebant intellexerunt: quod semper contingebat: ut apertius in sequentibus ostendemus. </div>
            <div type="sub" n="15">Quid pharisei? Quidam non omnes. sed pertinatiores dicebant. Hic homo non est a deo quia sabbatum non custodit. Alii dicebant. Quomodo potest homo peccator hec signa facere? </div>
            <div type="sub" n="16">Ecce quod signis alliciebantur. Nam qui antea miserant: ut adduceretur. audi quid nunc et si non omnes dicant. </div>
            <div type="sub" n="17">Etenim licet principes glorie cupiditate: in incredulitate persisterent. multi tamen crediderunt: quamuis non confiterentur. </div>
            <div type="sub" n="18">populus autem inglorius erat: utpote qui nihil in sinagoga poterat. </div>
            <div type="sub" n="19">principes clariores difficilius acquiescebant. Hos igitur principatus amor: illos metus continebat. </div>
            <div type="sub" n="20">Quare inquit. Quomodo potestis credere qui gloriam ab hominbus accipitis? </div>
            <div type="sub" n="21">et ipsi quidem qui iniuste interficere conabantur: dei se esse dicebant. Qui cecos curabat: eum ex deo esse non posse: eo quod sabbatum non seruasset. </div>
            <div type="sub" n="22">Quod alii negant. Quoniam peccator hec signa facere non potest. Illi maligne omisso miraculo: que uidebatur transgressio adducunt in medium. </div>
            <div type="sub" n="23">Non enim dicunt in sabbato curat. sed sabbatum non custodit. Hi infirme subticent. </div>
            <div type="sub" n="24">probandum namque erat non soluisse sabbatum. Ex signis tantum confirmant. Nec immerito. Adhuc hominem eum arbitrabantur. </div>
            <div type="sub" n="25">Quod si deum nossent. aliter eum excusare potuissent. quod uidelicet sabbati dominus esset: et illud fecerit. sed nondum hoc sentiebant. </div>
            <div type="sub" n="26">Nemo tamen audebat sententiam suam palam facere. sed dubitabunt: partim timore: partim ambitione. </div>
            <div type="sub" n="27">Scisma ergo erat inter eos: quod prius in populo ortum est: inde in principibus: et alii quidem bonum esse dicebant: negabant alii: quod deciperet turbam. </div>
            <div type="sub" n="28">Vides stultiores multitudine principes etiam se scindentes? Non tamen generosum quicquam pre se tulerunt: cum phariseos instare intelligerent. </div>
            <div type="sub" n="29">Quod si omnino se scidissent: cognouissent fortasse ueritatem. </div>
            <div type="sub" n="30">potest enim quis recte scindi. Idcirco inquit. non ueni mittere pacem in terram. sed gladium. Est et mala concordia. et discordia bona. </div>
            <div type="sub" n="31">Siquidem qui turrim edificabant concordes erant in malo suo: inde et si inuiti: ad bonum tamen dissenserunt. </div>
            <div type="sub" n="32">et socii core: male conueniebant. ideo bene diuisi sunt. et Iudas cum iudeis praue consensit. </div>
            <div type="sub" n="33">Est ergo bona discordia. Et concordia mala. Quamobrem ait. Si oculus tuus scandalisat te: erue eum. et si pes abscide. </div>
            <div type="sub" n="34">Quod si membrum male coniunctum abscindendum est. nonne longe magis praui amici? Quare concordia non semper bona sicut neque discordia mala. </div>
         </div>
         <div type="sec" n="3">
            <div type="sub" n="1">Dico hoc. ut malos fugiamus: sequamur bonos. Nam si membrum insanabile: metu ne reliqua corrumpat incidimus: </div>
            <div type="sub" n="2">non quod illud negligamus. sed ut seruemus cetera. quantomagis in iis que male nobis inuncti sunt idem faciendum? </div>
            <div type="sub" n="3">Quod si eos meliores reddere possemus et nobis non officeremus: omnia essent facienda. Sin incorrigibiles sunt: et nos ledimus: abscindendi sunt a nobis. Sepe enim hoc pacto magna proficiunt. </div>
            <div type="sub" n="4">Vnde Paulus. Tollite malum de medio uestrum: quod ut eiceretur ita fecisti. Grauis etenim grauis est conuersatio malorum. </div>
            <div type="sub" n="5">sed non tam cito contagium sequitur: aut detegitur ut prauorum hominum malitia. Corrumpunt enim bonos mores colloquia mala. </div>
            <div type="sub" n="6">Et propheta. Egredimini ex medio eorum: et segregamini. Nemo malum amicum sibi conciliet. </div>
            <div type="sub" n="7">Nam si perditos filios emancipamus: neque ueremur naturam; neque eius leges: neque illam necessitudinem. longe magis notos et consuetudine deuinctos fugiemus si mali erunt. </div>
            <div type="sub" n="8">Quamuis enim nullum inde nobis proueniat detrimentum: malas tamen suspitiones uitare non possumus. Alieni enim uitam nostram non perscrutantur. sed a sociis et consuetudinibus iudicant. </div>
            <div type="sub" n="9">Hec eadem nuptas et uirgines hortor. Preuidentes inquit bona non modo in conspectu domini. sed et hominum. </div>
            <div type="sub" n="10">Totis ergo uiribus adnitamur ne per nos scandalisetur proximus. Vita etenim. et si rectissima sit: si aliis erit scandalo: totum amittit. </div>
            <div type="sub" n="11">et quomodo potest recta uita scandalisare? Cum pessimorum consuetudo non bonam homini inurit opinionem. </div>
            <div type="sub" n="12">cum enim nobis freti uel ficti cum malis conuersamur. et si nos non offendimus: alios tamen scandalisamus. </div>
            <div type="sub" n="13">Hec uiris uxoribus: et uirginibus dicta sit: quorum conscientia que inde mala proueniant diiudicet. </div>
            <div type="sub" n="14">Ego nil mali suspicor: neque alius fortasse perfectiorum. simplicior frater in tua offenditur perfectione. oportet eius consulere imbecillitati. </div>
            <div type="sub" n="15">Quod si ipse non offenditur: offendetur tamen gentilis. Paulus autem iubet ut simus sine offensione et iudeis et grecis: et ecclesie dei. </div>
            <div type="sub" n="16">Ego nihil mali de uirgine suspicor. diligo uirginitatem. Dilectio malum non existimatur. Maxime hanc uestram amo consuetudinem: neque possum absurdum aliquid de ea cogitare. </div>
            <div type="sub" n="17">Sed quomodo externis id persuadebimus? Debemus eorum rationem habere. Quamobrem ita res nostras disponamus: ut nemo infidelium nostra causa: iuste possit offendi. </div>
            <div type="sub" n="18">Nam sicut qui recte uiuunt deum glorificant: ita qui praue: procliues sunt ad blasphemiam. </div>
            <div type="sub" n="19">Sed absit ut uestrum aliquis sit eiusmodi. uerum ita luceant opera uestra ut glorificetur pater uester qui est in celis: et nos eius gloria perfruamur. </div>
            <div type="sub" n="20">gratia et benignitate domini nostri Ihesu christi: per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="58">
         <div type="title" n="title">Omelia LVIII </div>
         <div type="sec" n="1">
            <div type="sub" n="1">Dicunt ergo ceco iterum. Tu quid dicis de illo qui aperuit oculos tuos? Ille autem dixit. Quia propheta est. Non crediderunt ergo iudei. </div>
            <div type="sub" n="2">Scripture non simpliciter neque temere. sed quamdiligentissime legende sunt. ne quis scrupulus oboriatur. </div>
            <div type="sub" n="3">etenim non immerito hoc in loco quispiam dubitaret. Cur cum dixerint hic homo a deo non est. quia sabbatum non custodit: inde eum interrogarint. Tu quid dicis de illo qui aperuit tibi oculos: </div>
            <div type="sub" n="4">et non qui soluit sabbatum. At excusationem pro accusatione posuerunt. Quid ergo dicendum? Non sunt hi qui dicebant. </div>
            <div type="sub" n="5">Hic non est a deo. sed qui dissentiebant dicentes. Homo peccator non potest hec signa facere. </div>
            <div type="sub" n="6">Cum ergo magis uellent illis silentium imponere: ne christum defendere uiderentur: eum qui eius uirtutem in se expertus erat in medium adducunt et interrogant. </div>
            <div type="sub" n="7">Tu autem intuere pauperis sapientiam: que ceteros superauit. Confessus est prophetam esse: neque prauum iudeorum iudicium ipsum perterrere potuit. cum dicerent. </div>
            <div type="sub" n="8">Quomodo potest esse hic a deo qui sabbatum non custodit. Et non crediderunt iudei quod cecus fuisset et uidisset: donec uocauerunt parentes eius: qui uiderat. </div>
            <div type="sub" n="9">Tu autem considera quot modis miraculum tegere: et abolere conantur. Verum huiusmodi est ueritatis natura: unde magis oppugnatur: inde magis confirmatur. et quo magis obtegitur: eo clarior euadit. </div>
            <div type="sub" n="10">aliter non esset hoc creditum miraculum: quod perinde ac si omnes id predicare conati essent. et Christi studiosissimi fuissent ita claruit. </div>
            <div type="sub" n="11">Etenim eum etiam postmodum calumniari temptarunt dicentes. Quomodo aperuit tibi oculos? quasi dicerent. Nunquid magia aliqua? </div>
            <div type="sub" n="12">quod alibi cum sanandi modum intelligere nequiuissent: calumniati sunt. in beelzebub principe demoniorum eicit demonia. </div>
            <div type="sub" n="13">hic ad sabbati solutionem confugiunt: et quod peccator est. </div>
            <div type="sub" n="14">Atqui superius eum interficere et opera eius arguere temptarent: audenter eos interrogauit. Quis ex uobis arguet me de peccato. </div>
            <div type="sub" n="15">et nemo respondit. nemo eum blasphemie arguit. cum se sine peccato profiteretur. Quod si in aliquo argui potuisset: minime tacuissent. </div>
            <div type="sub" n="16">Nam qui dicentem se ante Abraam esse lapidibus petierunt. et a deo non esse: et se a deo esse: gloriati sunt: cum essent homicide. </div>
            <div type="sub" n="17">et tot miracula facientem deo contrarium: et sabbatum non custodire obiecerunt. si uel umbram aliquam criminandi habuissent: non sane tacuissent. </div>
            <div type="sub" n="18">Quod si propterea peccatorem uocant: quoniam sabbatum soluere uideretur: friuolum profecto hoc crimen: et multam eorum arguit temeritatem. </div>
            <div type="sub" n="19">Quamobrem his distracti rationibus: impudentius quoddam aggrediuntur. Non crediderunt inquit quod cecus fuisset et uidisset. </div>
            <div type="sub" n="20">quomodo ergo accusabant: quod sabbatum non custodiret? certe tanquam credentes. Nonne multitudini et uicinis qui eum cognoscebant: credidistis? </div>
            <div type="sub" n="21">sed ut dixi mendacium: et si oppugnare ueritatem uideatur: seipsum tamen detegit. et ueritatem reddit clariorem: ut in presentia contigit. </div>
            <div type="sub" n="22">Ne quis enim diceret nihil certi uicinos: et qui eum uiderant attulisse. sed fuisse assimilem: aduocant parentes: et inuiti miraculum uerum confirmarunt. </div>
            <div type="sub" n="23">Nam parentes maxime eum norant. et cum eum perterrere non possent quin audenter acceptum publicaret beneficium: per parentes infirmare miraculum arbitrati sunt. </div>
            <div type="sub" n="24">Et uide interrogationis prauitatem aduocatis in medium parentibus: ut metum incuterent uehementia quadam: et indignatione interrogant. hic est filius uester: </div>
            <div type="sub" n="25">et non dicunt: qui cecus fuerat. sed quem uos dicitis: quia cecus natus est. ac si malefacerent. et opera christi confirmarent. O scelestos: et plusquam scelestos </div>
            <div type="sub" n="26">et quisnam pater ita de filio mentiri optaret? tantum non dicentes quem uos cecum fecistis: imo et ubique cecum predicastis. quomodo nunc uidet? O dementiam. </div>
            <div type="sub" n="27">uestra hec malignitas. uestrum commentum. Dupliciter ergo ad negandum eos impellere conantur. dicendo. et quem dicitis. et quomodo uidet. </div>
         </div>
         <div type="sec" n="2">
            <div type="sub" n="1">De tribus itaque parentes interrogati. An filius eorum esset. Si cecus fuisset. Et quomodo uidet. Duo tantum confitentur. tertium se nescire dicunt. </div>
            <div type="sub" n="2">ut magis ueritas probaretur. ut nemo preter ipsum curatum: et maxime ad id testandum idoneum: rem ipsam confiteretur. </div>
            <div type="sub" n="3">et quonam modo ad gratiam locuti essent parentes: qui eorum que norant: aliqua conticebant propter metum iudeorum. Quid ergo dicunt? </div>
            <div type="sub" n="4">Quod hic est filius noster scimus: et quod cecus natus sit. quomodo autem nunc uideat: aut quis aperuerit eius oculos: nos nescimus. ipse etatem habet. ipse de se respondebit. </div>
            <div type="sub" n="5">Dignum fide dicunt ad sui excusationem: non est puer: neque desipit: potest de seipso testimonium perhibere. hoc autem dicebant propter metum iudeorum. </div>
            <div type="sub" n="6">Ecce quomodo iterum euangelista eorum mentem sententiamque exponit. Hec dico quia cum superius dixerunt quod equalem se deo faceret: </div>
            <div type="sub" n="7">quod si ea non Christi. sed iudeorum fuisset sententia: addidisset sane euangelista ita iudeos intellexisse. </div>
            <div type="sub" n="8">Cum ergo parentes rursum ad sanatum eos remisissent: iterum inclamant et palam atque impudenter. non quidem dicunt: Nega christum te sanasse. sed pietatis umbra id temptant. Da inquiunt gloriam deo. </div>
            <div type="sub" n="9">Nam si parentibus dixissent. negate filium uestrum esse et cecum natum perquam ridiculum fuisset. itidem si huic negare suasissent: manifesta fuisset impudentia. </div>
            <div type="sub" n="10">Quare non sic dicunt. sed alia aggrediuntur uia. Da gloriam deo: confitere nihil christum in te operatum. Nos scimus quia hic homo peccator est. </div>
            <div type="sub" n="11">Quare ergo ipsum non reprehendistis cum diceret. Quis me arguet de peccato? Vnde eum scitis peccatorem? </div>
            <div type="sub" n="12">et cum ille non dedisset et obuiam Christo factus non propterea reprehensus est. sed rogauit eum christus. Credis in filium dei? </div>
            <div type="sub" n="13">ut intelligas ita dari gloriam deo. Quod si non esset equalis patri non esset equalis gloria sed cum idem qui patrem honorat: honoret et filium: merito non arguitur cecus. </div>
            <div type="sub" n="14">Cum ergo exspectarent iudei ut parentes miraculum negarent: nihil tale dixerunt. Cum uero nihil se ex eo consecutos uident: iam peccatorem esse calumniantur. </div>
            <div type="sub" n="15">Respondit ille. Si peccator est nescio. unum scio quod cum cecus essem nunc uideo. Nunquid timuit cecus? Minime: </div>
            <div type="sub" n="16">et quomodo qui prophetam asseuerat nunc dicit si peccator est nescio? Non ita sibi persuadebat: </div>
            <div type="sub" n="17">neque suis uerbis purgandum eum a criminibus. neque propter acceptum beneficium excusandum. sed a re ipsa testimonium afferendum satius ducit. </div>
            <div type="sub" n="18">Nam si post multa uerba dicente eo quod nisi esset dei cultor non potuisset hec signa facere: ita indignati sunt ut dicerent. In peccatis natus es totus et tu doces nos. </div>
            <div type="sub" n="19">si hoc a principio dixisset: in quam prorupissent insaniam? Si peccator est nescio quasi dicat. Nihil de hoc in presentia dico. </div>
            <div type="sub" n="20">Nihil pronuntio. illud quidem manifeste noui et affirmare possum. Si peccator esset non hec faceret. quibus uerbis neque se: neque testimonium suum suspectum reddidit quod ad gratiam loqueretur. sed rem ipsam testificaretur. </div>
            <div type="sub" n="21">Neque enim efficere poterant quin miraculum fecerit. illi autem iterum ad priora reuertuntur: modumque curationis diligentius percontantur: </div>
            <div type="sub" n="22">more canum uenatione sibi proposita: nunc huc nunc illuc discurrentes et ad eundem redeuntes locum. ut assidua percontatione eum ad suam trahant uoluntatem et aiunt. </div>
            <div type="sub" n="23">Quid fecit tibi? quomodo aperuit oculos tuos? Ille confundens eos: acrius iam inuehitur. Donec enim miraculum disquiri et iudicari oportuit: uerecundius locutus est. </div>
            <div type="sub" n="24">cum autem plane patuit: bona causa fretus: eos audacter aggreditur: aitque Dixi uobis semel: et me non audistis. quid amplius uultis audire? </div>
            <div type="sub" n="25">Considera mendici aduersus scribas et phariseos fidutiam: tam ualida est ueritas: tam imbecille mendacium. </div>
            <div type="sub" n="26">illa enim etiam imbecilles corroborat. et claros reddit. hoc etiam fortes deprimit atque debilitat. Quasi dicat mendicus: </div>
            <div type="sub" n="27">Verbis meis non attenditis: ideo nihil amplius dicam neque respondebo. cum me sepius frustra interrogaueritis: neque ut rem sciatis uelitis audire. sed ut audita calumniemini. </div>
            <div type="sub" n="28">Nunquid et uos uultis discipuli eius fieri. Iam se discipulis adnumerat. hoc enim significat nunquid et uos? eos preterea arguit. et uituperat et merito sane. </div>
         </div>
         <div type="sec" n="3">
            <div type="sub" n="1">cum enim intelligeret hoc eos maxime ledere. ideo ita locutus est. indicium sane fidentis animi: et ad superna euolantis: et illorum contemnentis insaniam. Ad hec eius maximam ostendit dignitatem: cui maxime fidit. et quod quem admirari et colere deberent eum contumelia afficiunt. </div>
            <div type="sub" n="2">ille tamen non afficitur. sed quod ipsi ad contumeliam faciunt: honoris loco accipit. Tu discipulus illius inquiunt. nos autem Moisi sumus discipuli. </div>
            <div type="sub" n="3">Sed non sequitur. non enim Moisi: nec christi estis. Si Moisi essetis: essetis et Christi. Idcirco superius inquit christus. Si crederetis Moisi: crederetis et mihi. de me enim ille scripsit. </div>
            <div type="sub" n="4">Cum enim ad hos semper sermones confugerent. Nos scimus quod Moisi locutus est deus. cuius testimonio? </div>
            <div type="sub" n="5">maiorum aiunt nostrorum. sed nonne maioris autoritatis est: qui hec per signa confirmat quam maiores uestri? nam et a deo uenit et celestia loquitur. </div>
            <div type="sub" n="6">Et non dixerunt nos audiuimus quod Moisi locutus est deus. sed scimus. Et audita uos iudei scire asseueratis. uisa autem auditis minora arbitramini. </div>
            <div type="sub" n="7">Atqui illa quidem minime scitis sed audistis. hec non audistis sed scitis. </div>
            <div type="sub" n="8">Cecus autem in hoc enim inquit est mirabile: quod uos nescitis unde est: et talia signa facit: quod homo non insignis aput uos: neque clarus: neque gloriosus: hec possit. ut sit ubique manifestum deum esse: neque ullo humano eget auxilio. </div>
            <div type="sub" n="9">Scimus autem quod deus peccatores non exaudit. Cum enim antea dixissent. Quomodo potest homo peccator hec signa facere: eorum nititur sententie: et eadem uerba commemorat. </div>
            <div type="sub" n="10">Opinio mea inquit et uestra consentit: in ea permanete. Et intuere uiri prudentiam. Semper in ore habet miraculum. quod cum capere non posset ab eo ratiocinatur. </div>
            <div type="sub" n="11">Vides illa uerba. si peccator est nescio non esse dubitantis? Absit. norat enim non esse peccatorem. </div>
            <div type="sub" n="12">Ecce nunc tempori quomodo respondet. Scimus quod peccatores deus non exaudit. sed si quis dei cultor est et uoluntatem eius facit. </div>
            <div type="sub" n="13">ubi non modo eum a peccatis absoluit sed acceptissimum deo: et omnia dei opera facientem demonstrat. Nam cum se iudei dei cultores dixissent: ideo addidit: et uoluntatem eius facit. quasi dicat. </div>
            <div type="sub" n="14">Non satis est deum cognoscere. Inde miraculum extollit. A seculo non est auditum: quod aperuit quis oculos ceci nati. </div>
            <div type="sub" n="15">Si ergo confitemini deum non exaudire peccatores: et hic signum fecit: quale nemo unquam alius: constat omnia uirtute assecutum que humanam longe exuperat. </div>
            <div type="sub" n="16">Ad quem iudei. In peccatis natus es totus. et tu doces nos? Donec eum negaturum sperarunt: dignum cui crederent existimarunt: et semel atque iterum eum uocarunt. </div>
            <div type="sub" n="17">Quod si ei non credendum ducebatis. cur aduocastis? cur iterum interrogastis? Cum uera locutus est (et ideo maxima erat admiratione obseruandus) tunc accusant. </div>
            <div type="sub" n="18">Quid autem signat. in peccatis natus es totus? exprobrant ei cecitatem. Ac si dicant. A prima etate in peccatis es: quasi ideo fuisset cecus: Quod non sequebatur. </div>
            <div type="sub" n="19">quem consolatus christus ait. In iudicium ego ueni in mundum: ut non uidentes uideant: et qui uident ceci fiant. In peccatis natus es totus et tu doces nos? </div>
            <div type="sub" n="20">Et quid dixerat? Nunquid suam sententiam attulerat: et non potius communem. cum inquit. scimus quod deus peccatores non exaudit? </div>
            <div type="sub" n="21">Et eiecerunt eum foras. Ecce ueritatis preconem: quomodo sapientiam non impedit paupertas? </div>
            <div type="sub" n="22">Vides quot audiuit a principio et quot pertulit et quomodo uerbis et operibus testatus est? </div>
         </div>
         <div type="sec" n="4">
            <div type="sub" n="1">Hec scripta sunt ad imitationem nostram. Nam si is qui christum non uiderat: ante eius hortationem tantum confirmatus est: ut in conspectu totius populi homicide: furentis: insani: et eius uoce christum damnare cupientis: </div>
            <div type="sub" n="2">nec assensus sit nec acquieuerit: sed perquamfidenter eorum os obstruxerit: et expelli maluerit quam subticere ueritatem: </div>
            <div type="sub" n="3">quanto magis nos: qui tam diu in fide uiximus: qui per fidem tot miracula intuiti sumus: qui maiora quam ille accepimus beneficia: qui interioribus oculis arcana misteria conspicamur? </div>
            <div type="sub" n="4">Nos igitur in tantum uocatos honorem: incredibilem pro christo fidutiam pre nobis ferre oportet: contra eos qui aliquid accusare et loqui aduersus christianos moliuntur. eorum lingue cohibende sunt. neque temere eis parcendum. </div>
            <div type="sub" n="5">Hoc autem facere poterimus si confidemus: si scripturis operam dabimus: neque eas audire neglexerimus. </div>
            <div type="sub" n="6">Nam si quis attentionem huc ingressus adhibuerit: etiam sine domestica lectione: annuo spatio satis proficere poterit. Neque enim hodie unum cras aliud legimus. sed semper idem. </div>
            <div type="sub" n="7">Verumtamen nonnulli tam misere affecti sunt: ut diutius audiendo: ne nomina quidem librorum intelligunt. nec pudet: nec uerentur tam negligenter in dei contionem ingredi. </div>
            <div type="sub" n="8">Quod si citharedus uel saltator uel mimus aliquis ad scenam aduocaret ciuitatem: omnes frequenter concurrerent: et admoniti gratias haberent. in quo spectaculo diei dimidium consummunt: nulli alii negotio uacantes. </div>
            <div type="sub" n="9">deo autem nos prophetas et apostolos alloquente: oscitamus: desidemus: allucinamur: et plurimum fastidimus: quare in forum egredimur. in hieme uero cum pluuia et lutum impeditet: domi sedemus: </div>
            <div type="sub" n="10">at in theatris. sine tecto quo a pluuia defendamur. Maxima pars imbre: uento: frigore: luto: uie longitudine contempta: insani perstiterunt. nulla eos causa domi continet: nulla quin ad spectacula frequentes confluunt prohibet: </div>
            <div type="sub" n="11">huc sub tectum sine frigoris et pluuie iniuria ad anime sue salutem nemo ea alacritate concurrit. Sunt ne hec tolleranda? </div>
            <div type="sub" n="12">Ideo in illis apprime edocti: in necessariis quam pueruli imperitiores sumus. Quod si quis te aut aurigam aut saltatorem uocaret: contumeliam id duceres: eamque pro uiribus propulsares. </div>
            <div type="sub" n="13">ire autem ad eorum spectacula non recusas. et cuius artis nomen fugis: eam fere omnem persequeris. </div>
            <div type="sub" n="14">Cuius autem et nomen et res: hoc est: esse et uocari christianus profiteris. quid nam sit non intelligis. Quid hac dementia peius? </div>
            <div type="sub" n="15">Hec frequenter uobis dicere statui. uerumtamen ueritus sum ne frustra et sine fructu mihi odium comparem. </div>
            <div type="sub" n="16">Video enim non iuuenes tantum. sed et senes insanire. quorum gratia maiorem in modum erubesco: cum uideo uirum canitie uenerabilem eam labefactantem et filium secum trahentem. </div>
            <div type="sub" n="17">Quid hoc magis ridiculum? Quid indignius? filius a patre impudentiam discit. </div>
         </div>
         <div type="sec" n="5">
            <div type="sub" n="1">Moredent hec uos uerba: hoc et ego uolo. Verba uos merore afficiant: ut per opera a turpitudine liberemini. </div>
            <div type="sub" n="2">Sunt enim nonnulli multo iis frigidiores: quos illorum non pudet. sed pro re multa uerba faciunt: quos si rogaueris quis Amos sit: quis Abdias: quot prophete. quid respondeant nesciunt. </div>
            <div type="sub" n="3">De equis: aurigis: sophistis: rhetoribus quamuis reddunt rationem. Inde que hinc iactura: quod detrimentum sequatur: interrogant. </div>
            <div type="sub" n="4">Propterea ingemisco quam quod sit damnum: quod malum: non intelligitis. Dedit tibi uitam deus: ut se coleres. tu eam incassum et inutiliter consumis. Queris quod sit damnum. </div>
            <div type="sub" n="5">Si uel parum argenti amiseris. id omnino damnum appellas. Sin totos dies in diaboli operibus consumpseris nihil amisisse opinaris. opus est in sacrificiis et precibus uitam omnem impendere. </div>
            <div type="sub" n="6">Tu ad clamores: perturbationes: obscena uerba: contentiones: intempestiuas uoluptates: magicas: in tuum conuerteris detrimentum: </div>
            <div type="sub" n="7">et cum hec commiseris: quod damnum acceperis interrogas: neque intelligis omnia potius amittenda: quam tempus. Aurum amictis: poterit recuperari. amissum tempus difficulter. </div>
            <div type="sub" n="8">Breue nobis in presenti uita tempus prestatur: quo nisi in necessariis utemur: quid illuc migrantes faciemus. </div>
            <div type="sub" n="9">Dic queso si cui filiorum tuorum preciperes ut aliquam artem disceret ille autem uel domi uel alibi tempus frustra contereret. posset ne aput magistrum excusari? </div>
            <div type="sub" n="10">Nonne diceret. conuenimus. tempus statuisti. Si tibi non cure est ut aput me arti incumbat filius: quomodo eum erudiemus? </div>
            <div type="sub" n="11">Hec et uobis dicenda sunt. Nam exiget a nobis deus rationem. Vobis inquiet tempus dedi: ut pietatem: ut recte uiuendi artem erudiremini: cur incassum et inutiliter hoc tempus consumpsistis? Cur preceptorem frequenter non petiistis: neque doctrine uacastis? </div>
            <div type="sub" n="12">Quod autem doctrina sit dei cultus audi prophetam cum inquit. Venite filii audite me. timorem domini docebo uos. Et iterum. Beatus uir quem tu erudieris domine: et in lege tua docueris. </div>
            <div type="sub" n="13">Cum uero tempus inutiliter consumpsisti quam habebis excusationem? et qua gratia nobis breue tempus prescripsit deus? </div>
            <div type="sub" n="14">O stultitiam o insipientiam: pro quo maxime gratie habende sunt: quod labores nobis et sudores minuit: quod requiem nobis et eternitatem largitur. id et reprehendis et molesto fers animo. </div>
            <div type="sub" n="15">Sed nescio quomodo in tam longum sermonem uenimus: qui iam finem desiderat. Nostre nanque imbecillitati et miserie tribuendum est: quod longiusculam fastidimus orationem. </div>
            <div type="sub" n="16">in spectaculis autem a meridie ad noctem immorati: cum funalibus domum reuertimus. Sed ne semper uos accusemus hoc nobis impendite beneficium: ut aliis omissis omnibus: his incumbatis. </div>
            <div type="sub" n="17">Vestro enim lucro et nos lucrabimur gaudium: letitiam: laudem: preterea et remunerationem. </div>
            <div type="sub" n="18">Omne autem lucrum uestrum erit: quod tam stulte ante hac saltationibus dediti propter timorem dei et hortationem nostram: uos morbo illo liberaueritis et uinculis solutis ad deum festinaueritis. </div>
            <div type="sub" n="19">Neque illic tantum mercedem. uerum etiam in hac uita ueram consequimini uoluptatem. Eiusmodi namque uirtus est: ut cum futuro premio in presenti quoque uitam nobis suauissimam suggerat. </div>
            <div type="sub" n="20">Pareamus ergo scripture diuine preceptis: ut et presentibus et futuris fruamur bonis. Gratia et benignitate domini nostri Ihesu christi cum patri gloria simul et spiritui sancto in secula. </div>
         </div>
      </div>
      <div type="hom" n="59">
         <div type="title" n="title">Omelia LIX </div>
         <div type="sec" n="1">
            <div type="sub" n="1">Et audiuit Ihesus quia eiecerunt eum foras et cum inuenisset eum dixit ei. Tu credis in filium dei. Respondit ille et dixit et quis est domine et credam in eum. </div>
            <div type="sub" n="2">Qui propter ueritatem et christi confessionem: malo et contumelia aliqua afficiuntur: ii maxime a deo honorantur. </div>
            <div type="sub" n="3">Vt enim qui propter deum pecunias dispergit is maxime eas inuenit: et qui odit animam suam is uel in primis amat: ita contumelia affectus propter deum is plurimum honoratur a deo: quod ceco usuuenit. </div>
            <div type="sub" n="4">Eiectus est a templo a iudeis: et a templi domino inuentus est. A pestifero concilio liberatus: salutiferum est fontem consecutus. </div>
            <div type="sub" n="5">Contemptus a contemptoribus christi: ab angelorum rege honoratus est. Hec sunt ueritatis premia. </div>
            <div type="sub" n="6">ita et nos dispersis hic rebus et pecuniis nostris: illac fidenter proficiscemur. Si hic inopi largiemur: quiescemus in celis. Si propter deum nobis maledicetur. et in hac et futura uita laudabimur. </div>
            <div type="sub" n="7">Eiectum e templo inuenit christus: quem euangelista hac gratia uenisse significat. Et considera quibus eum premiis remunerat: summo omnium bonorum. </div>
            <div type="sub" n="8">Se enim notum fecit ei a quo prius ignorabatur: eumque discipulis suis adnumerauit. </div>
            <div type="sub" n="9">Et intuere illius diligentiam. Dicente enim Ihesu. Tu credis in filium dei? respondet. Domine quis est? </div>
            <div type="sub" n="10">Nondum enim ipsum uiderat quamuis sanatus. antea nanque cecus fuerat: sanatus ad iudeos adductus est. </div>
            <div type="sub" n="11">ut enim munerarius athletam: uictoria insignem et coronatum: ita hunc Ihesus accipit. Tu credis inquit in filium dei. </div>
            <div type="sub" n="12">Quid hoc? Post tantam cum iudeis contrauersiam post tot uerba et contentiones an credat interrogat. non quod eius ignoraret animum. sed ut notum aliis faceret et eius se fidem plurimi facere demonstraret. </div>
            <div type="sub" n="13">Contumelia me tantus populus affecit inquit sed nihil impendo. fides tua mihi cure est. Pluris enim faciendus est unus qui domini facit uoluntatem quam multi transgressores. Tu credis in filium dei </div>
            <div type="sub" n="14">ac si presens que dixerat accepisset: rogat: et sui concitat desiderium. Neque primum ait. Crede. sed interrogauit. Quid ille? Et quis est domine: ut credam in eum. </div>
            <div type="sub" n="15">Desiderantis et ualde inquirentis anime uerbum: pro qua tanta locutus est ignorat. ut ueritatis amatorem eum intelligas. </div>
            <div type="sub" n="16">Dicit ei. Et uidisti eum: et qui loquitur tecum ille est. Non dixit ego sum. sed remissius adhuc: et uidisti eum. Dubium uerbum. Ideo manifestius subdit. Qui loquitur tecum ille est. </div>
            <div type="sub" n="17">At ille ait. Credo domine: et procidens adorauit eum. Neque dixit ego sum qui te curaui: qui dixi tibi uade lauare in siloam. sed his omnibus omissis inquit. Credis in filium dei. </div>
            <div type="sub" n="18">ille affectum suum euestigio adorando pretulit: quod pauci curati fecerunt ut leprosi illi et alii. hoc pacto diuinam eius uirtutem demonstrauit: </div>
            <div type="sub" n="19">ne quis uerbotenus dixisse arbitrari possit. Eo autem adorante inquit Ihesus. In iudicium ego ueni in mundum: ut non uidentes uideant: et qui uident ceci fiant. </div>
            <div type="sub" n="20">hoc et Paulus inquit. Quid ergo dicemus quod gentes non sequentes iustitiam acceperunt iustitiam? iustitiam autem ex fide Ihesu. israhel autem sequens legem iustitie: in legem iustitie non uenerunt. </div>
            <div type="sub" n="21">His uerbis in iudicium ueni: magis illum in fide confirmat: et qui aderant excitauit. </div>
            <div type="sub" n="22">hoc est phariseos qui sequebantur in iudicium. id est in maius supplicium: ostendens qui se tanquam peccatorem damnarent: damnatos esse. </div>
            <div type="sub" n="23">hoc in loco duos uisus: et duas meminit cecitates: et que sensu et que intellectu percipiuntur. </div>
            <div type="sub" n="24">Tum quidem ex phariseis sequebantur. Nunquid et nos ceci sumus? ut in alio loco. Nemini seruiuimus unquam: et ex fornicatione nati non sumus. ita his sensibilibus tantum insistebant: et huius pudebat cecitatis. </div>
            <div type="sub" n="25">Inde ostendens melius fuisse eis cecos esse: quam uidere: inquit. Si ceci essetis non haberetis peccatum. </div>
            <div type="sub" n="26">Cum cecitatem ignominiam putarent: in eos inuehitur: quod propterea magis punientur. </div>
            <div type="sub" n="27">Ita semper humani animi elationem comprimit: et ad magnorum et mirabilium erigit cognitionem. Nunc uos uidere dicitis: </div>
            <div type="sub" n="28">ut antea deum uestrum esse dicebatis. sed non uidetis. </div>
            <div type="sub" n="29">ita quod sibi laudi arbitrabantur id supplitio fore ostendit. Et a priori quidem cecitate cecum natum curauit. nunc de iudeorum disputat cecitate. </div>
            <div type="sub" n="30">Ne enim dicerent: non propter suam cecitatem ad eum non accedere. sed deceptorem uitare. huc omnem refert disputationem. </div>
         </div>
         <div type="sec" n="2">
            <div type="sub" n="1">At non simpliciter euangelista inquit audisse hec phariseos qui cum eo erant et dixisse. Nunquid et nos ceci sumus? sed ut tibi in memoriam reducat: hos illos esse: qui antea christum oppugnabant: et lapidibus impetebant. </div>
            <div type="sub" n="2">Sunt enim quidam in superficie quidem sectatores: qui facile in contrariam mutantur sententiam. unde ergo non deceptorem: sed pastorem probat: adducendo utriusque inditia et sic eis rei ueritatem inquirendam relinquit. </div>
            <div type="sub" n="3">Et primum quis deceptor et fur sit: demonstrat inquiens. Amen amen dico uobis: qui non ingreditur per hostium in ouile ouium. sed ascendit aliunde: ille fur est et latro. </div>
            <div type="sub" n="4">Ecce latronis signa. primum: palam non ingreditur neque audet. inde: non per scripturarum testimonium: quod per hostium significatur. </div>
            <div type="sub" n="5">Hic et qui fuerunt et qui futuri sunt notat: et anthichristum et falsos christos: et Iudam: et Theudam. et alii huiusmodi. Merito autem hostium scripturas appellat: </div>
            <div type="sub" n="6">quoniam nos ad deum ducunt: et eius nobis cognitionem aperiunt: ipse oues faciunt: ipse custodiunt: neque lupos irrumpere permittunt. </div>
            <div type="sub" n="7">Tanquam enim hostium firmissimum hereticos arcent: et in tuto constituunt: neque nos (modo uelimus) aberrare unquam sinent. </div>
            <div type="sub" n="8">Et nisi hoc hostium infringamus: nunquam nos inimici nostri poterunt expugnare. per hoc hostium et pastores: et alii omnes ingrediemur. </div>
            <div type="sub" n="9">in ouile autem: hoc est ad oues et earum curam. Qui enim sacra non utitur scriptura. sed ascendit aliunde. id est non concessa uia: is fur est. </div>
            <div type="sub" n="10">Ecce cum patre conuenientiam: cum scripturas in medium proferat. Ideo iudeis dicebat. Scrutamini scripturas. et Moisen: et prophetas omnes adducit in testimonium. </div>
            <div type="sub" n="11">Omnes inquit qui audiunt ex prophetis uenient ad me. Et si crederetis mihi: hic idem per translationem ponit. </div>
            <div type="sub" n="12">Hac autem particula ascendit aliunde: et scribas significat: qui cum docerent et facienda preciperent: ipsi legem transgrediebantur. quod ipse exprobrauit dicens. Nemo uestrum facit legem. </div>
            <div type="sub" n="13">Et recte inquit ascendit: et non ingreditur. nam furis est sepem uel parietem ascendere: et cum periculo omnia moliri. Ecce quo pacto descripsit latronem. Considera pastoris signa. </div>
            <div type="sub" n="14">Qui ingreditur per hostium hic est pastor ouium: huic hostiarius aperit: et uocem eius oues audiunt: et proprias oues cum emiserit ante eas uadit. </div>
            <div type="sub" n="15">Hec pastoris est et furis: differentia. Videamus quo pacto sequentia conueniant. Huic inquit hostiarius aperit. mansit in translatione. ut significantius loqueretur. </div>
            <div type="sub" n="16">Quod si ad uerba parabolam uis accomodare. nihil prohibet hoc in loco per hostiarium Moisen significari: cui eloquia dei credita sunt: cuius uocem oues audiunt. Et proprias uocat nominatim. </div>
            <div type="sub" n="17">Cum enim frequenter eum deceptorem uocarent: idque ex incredulitate sua confirmarent. dicentes. Quis principum credit in eum. </div>
            <div type="sub" n="18">non ex ipsorum pertinatia se: sed illos deceptores putandos quod sibi non crederent: et merito ab ouium numero expellendos: ostendit. </div>
            <div type="sub" n="19">Nam si pastoris est per solitum ingredi hostium: ipse per hoc ingressus est et omnes secuti poterunt oues esse. qui inde se auerterunt: non ipsos pastor. sed ipsi se ab ouium numero: abdicarunt. </div>
            <div type="sub" n="20">Quod autem se hostium appellarit: nemo perturbetur. siquidem et pastorem se et ouem dicit: et uarie suam predicat dispensationem. </div>
            <div type="sub" n="21">Quando nos patri offert hostium. cum nostram curam gerit: pastorem se profitetur. Ne ue ut ipsum patri tantum offerre nos putes etiam se pastorem dicit. </div>
            <div type="sub" n="22">Et oues uocem eius audiunt: et proprias oues uocat et educit eas: et ipse ante eas uadit. At contrarium pastores faciunt. sequuntur non precedunt. </div>
            <div type="sub" n="23">Sed ut se omnium ad ueritatem inueniendam ducem ostendat: contrarium pastoribus morem seruat: </div>
            <div type="sub" n="24">quemadmodum cum oues per orbem dimisit non extra: sed in medio luporum misit. Longe enim admirabilior ars nostra pastoralis est. </div>
         </div>
         <div type="sec" n="3">
            <div type="sub" n="1">Videtur autem et cecus hoc in loco significari: quem e medio iudeorum uocauit: et audiuit uocem eius: et cognouit. </div>
            <div type="sub" n="2">Alienum oues non sequuntur quoniam eius uocem nesciunt. Siue de Theude et Iude assertoribus hic loquatur. Omnes inquit qui in eos credunt dispersi sunt: siue de futuris qui a pseudo cristis decipiendi erant. </div>
            <div type="sub" n="3">Et ne dicerent ipsum unum illorum esse. plurimum se ab illis diuersum ostendit. et primum a doctrina scripturarum: quibus eos adducit. illi aliunde. </div>
            <div type="sub" n="4">Inde ab ouium obendientia: que omnes ipsi non uiuenti tantum: sed et mortuo paruerunt. illos quamprimum dimiserunt. </div>
            <div type="sub" n="5">Preterea (quod non paruum est) illi tanquam tiranni per seditionem omnia faciebant: a qua suspitione tantum hic aberat: ut cum uellent ipsum regem facere: recusaret. et cum rogarent an liceret censum dari cesari: afferri preciperet: ut nummisma cognosceret. </div>
            <div type="sub" n="6">Ad hec ipse pro ouium salute uenit: ut uitam haberent: et habundantius haberent. illi etiam presenti uita priuauerunt: </div>
            <div type="sub" n="7">qui etiam tradiderunt sibi commissos: et fugarunt. Hic adeo generose perstitit: ut animam traderet. illi inuiti: coacti: fugientes que passi sunt pertulerunt: hic sponte omnia subiuit. </div>
            <div type="sub" n="8">Hoc prouerbium dixit ei Ihesus. illi autem non cognouerunt quid loqueretur eis. Et qua gratia obscurius locutus est? ut attentiores redderet. </div>
            <div type="sub" n="9">quod mox exponit inquiens. Ego sum hostium per me si quis introierit saluabitur: et ingredietur et egredietur: et pascua inueniet. Hoc est: securus erit et liber. </div>
            <div type="sub" n="10">pascua autem et pabulum: ouium potestatem atque libertatem signat. hoc est nemo inde eum expellet. quod et apostolis usuuenit: qui audenter ingressi sunt et egressi: tanquam uniuersi orbis domini: et a nemine eici potuerunt. </div>
            <div type="sub" n="11">Omnes quotquot uenerunt: fures sunt et latrones. sed non audierunt eos oues. Non de prophetis hoc intelligendum ut aiunt heretici. </div>
            <div type="sub" n="12">illos enim audierunt et per eos Christo crediderunt. sed de Theuda et Iuda et aliis sediciosis. Illud preterea uerbum: non audierunt: in ouium laudem dictum est: </div>
            <div type="sub" n="13">quod contra esset: si prophetas non audissent. fuissent enim maxime reprehendendi. </div>
            <div type="sub" n="14">Fur non uenit nisi ut furetur et mactet et perdat. Vt tunc usuuenit. siquidem omnes mactati sunt et perditi. Ego autem ueni ut uitam habeant et habundantius habeant. </div>
            <div type="sub" n="15">Et quid queso uita habundantius. regnum celorum. sed adhuc uite nomine tanquam eis noto contentus est. Ego sum pastor bonus. </div>
            <div type="sub" n="16">Hic iam passionem insinuat: quod pro mundi salute moriturus est: neque inuitus. Inde iterum ad pastoris et mercenarii parabolam uenit. </div>
            <div type="sub" n="17">Pastor enim animam suam ponit pro ouibus. Mercenarius autem qui non est pastor: cuius non sunt oues proprie: uidet lupum uenientem: et dimittit oues: et fugit: et uenit lupus et rapit eas. </div>
            <div type="sub" n="18">Hic suam paterne equiparat potestati. Siquidem pastor ipse est: et cuius proprie sunt oues. Intueris altiorem in parabolis sensum: ubi obscurius loquitur: neque auditoribus ausam calumniandi prebet. </div>
            <div type="sub" n="19">Quid ergo hic facit mercenarius? uidet lupum uenientem et dimittit oues: et lupus uenit et rapit eas. hoc illi faciebant. ipse contra. </div>
            <div type="sub" n="20">Etenim cum comprehensus est inquit. Sinite hos abire ut impleretur sermo: quia nemo ex ipsis periit. </div>
            <div type="sub" n="21">Hoc in loco potest et spiritalis lupus intelligi. quem non sinit ut oues auferat. Hic non modo lupus sed et leo est. Nam aduersarius noster: diabolus inquit tanquam leo rugiens circuit querens quem deuoret. </div>
            <div type="sub" n="22">hic idem et serpens et draco. Ambulabitis enim super serpentes et scorpiones. </div>
         </div>
         <div type="sec" n="4">
            <div type="sub" n="1">Quare uos hortor dilectissimi sub pastoris nostri custodia: in pascuis maneamus. Manebimus autem si uocem eius audierimus: si ei parebimus si alienum non sequemur. </div>
            <div type="sub" n="2">Et que nam hec uox est. Beati pauperes. beati mundo corde. beati misericordes. Hoc pacto sub pastore manebimus: et lupus ingredi non poterit: </div>
            <div type="sub" n="3">et si ingrederetur detrimentum acciperet. pastorem nanque adeo nos amantem habemus ut animam suam pro nobis traderet. </div>
            <div type="sub" n="4">Cum enim et possit et amet. Quid impedit ne liberemur. nihil sane nisi nosmetipsi deficiamus. </div>
            <div type="sub" n="5">quod quomodo accidat audi ipsum dicentem. Non potestis duobus dominis seruire: deo et mamone cui si seruiemus: grauissime subiciemur tirannidi. Omni enim tiranno grauior est pecuniarum cupiditas. </div>
            <div type="sub" n="6">Nullam enim uoluptatem habet. sed curas: inuidiam: insidias: odia: calumnias: et innumera uirtutis impedimenta: desideria: luxuriam: auaritiam: ebrietatem: que liberos penitus in seruitutem redigunt: et numulariis peiores efficiunt. et non hominum tantum. sed grauissimi affectuum: et morborum anime seruos. </div>
            <div type="sub" n="7">Hic multa audet que neque deo neque hominibus placent: ueritus ne quis hanc sibi auferat seruitutem. O amarum seruitium. O diabolicam potestatem. </div>
            <div type="sub" n="8">Hic omnium affectuum molestissimus est: cum tantis malis deuincti gaudemus: et cathenas libenter amplectimur: et tenebrarum carcerem habitantes: in lucem prodire nolumus. sed malis inheremus: malis oblectamur. </div>
            <div type="sub" n="9">Quare de nobis minime sperandum est ut resipiscamus: qui peiori quam qui metalla effodiunt conditione sumus. Misere enim sine ulla mercedis spe laboramus. </div>
            <div type="sub" n="10">Et quod grauius est si quis hac nos captiuitate liberare uellet: non pateremur. sed egreferemus et indignaremur. </div>
            <div type="sub" n="11">in hoc nihil ab insanis differentes in aliis tamen tanto miseriores quod nolumus ab insania liberari. </div>
            <div type="sub" n="12">Nunquid propterea in hunc mundum uenisti? Num propterea homo factus es ut es et aurum accumules. </div>
            <div type="sub" n="13">Non ideo te ad suam finxit deus imaginem. sed ut sibi placeas: ut futura bona consequaris: ut cum angelis psallas. </div>
            <div type="sub" n="14">Quid hanc reiicis cognationem? Quid inhonestum te et ignobilem hac soluta necessitudine reddis? necessitudinem dico spiritalem. Fame ille tabescit: tu copia rumperis. </div>
            <div type="sub" n="15">Frater nudo corpore oberrat tu uestes uestibus addis: que tineis consumuntur. et quanto satius foret: ut iis egenorum corpora tegerentur. </div>
            <div type="sub" n="16">que si hoc pacto consumerentur illa te cura absoluerentur et futuram tibi uitam largirentur. Quod si non placet: consumptas tandem confer in pauperes: </div>
            <div type="sub" n="17">qui recte eas norunt excutere. etenim christi corpus: quoniam arca honorabilius est et securius. quippe quod non tantum illas custodit: et incorruptas conseruat sed pulchriores efficit. </div>
            <div type="sub" n="18">Arca nonnunquam cum uestibus direpta magno te afficit damno. que pauperibus damus custodienda: neque morte amittentur neque seris aut uectibus indigent: non seruorum uigilia: nulla huiusmodi cautione: </div>
            <div type="sub" n="19">omnibus insidiis libera sunt: et custodita reponuntur ut credibile est que commendantur in celis. Nulli enim malitie locus ille peruius est. His nos monitionibus nunquam cessamus: neque uos unquam paretis. </div>
            <div type="sub" n="20">causa quod pusilli sumus animi: et terrenis inhiamus: et deorsum trahimur imo (absit ut nos omnes damnemur) tanquam incurabiliter egrotetis. </div>
            <div type="sub" n="21">Nam si diuitiis ebrii his admonitionibus aures obstruunt. pauperes saltem attendere poterunt. Et quid hec ad pauperes inquies? neque enim aurum habent: neque tot uestimenta. </div>
            <div type="sub" n="22">sed panem tantum et aquam frigidam. sed et duos obulos: et pedes: ut uisitare possint infirmos. linguam etiam: ut sermone consolentur uulneratum. Domum preterea uel tegetem: ut hospitem accipiant: habent. </div>
            <div type="sub" n="23">Non enim innumera talenta a pauperibus: sed diuitibus exigimus. Quod si ad pauperum hostium dominus noster uenerit: obulum ab eo accipere hoc modo non pudebit. sed maiora quam a multa dantibus accepisse profitebitur. </div>
            <div type="sub" n="24">Quot hic astantium illo tempore fuisse optarent: quo christus in carne terram peragrauit: ut cum eo uersati essent et conuixissent. </div>
            <div type="sub" n="25">Ecce nunc hoc nobis magis licet. uocare eum ad prandium possumus: et cum eo uiuere: et magis proficere. Eorum nanque qui cum eo uiuebant nonnulli perierunt: ut Iudas et huiusmodi. </div>
            <div type="sub" n="26">eorum autem qui eum in domum suam aduocant: et domum et mensam communicant: unusquisque maxime laudabitur et gratie iis habebuntur. </div>
            <div type="sub" n="27">Venite inquit benedicti patris mei possidete preparatum uobis regnum a constitutione mundi. esuriui enim et dedistis mihi manducare. Sitiui: et dedistis mihi bibere. Peregrinus eram: et suscepistis me. Infirmus: et uisitastis me. In carcere eram: et uenistis ad me. </div>
            <div type="sub" n="28">Quamobrem: ut audire hoc mereamur: uestiamus nudum: colligamus hospitem: cibum demus esurienti: sitienti potum: infirmos et carcere deuinctos uisitemus: ut spe bona ueniam consequamur peccatorum: et illorum bonorum que omnem sensum excedunt fiamus participes: que utinam omnes consequamur. </div>
            <div type="sub" n="29">Gratia et benignitate domini nostri Ihesu Christi cui gloria et imperium in secula. </div>
         </div>
      </div>
      <div type="hom" n="60">
         <div type="title" n="title">Omelia LX </div>
         <div type="sec" n="1">
            <div type="sub" n="1">Ego sum pastor bonus et cognosco oues meas et cognoscunt me mee. Sicut nouit me pater et ego agnosco patrem. Et animam meam pono pro ouibus meis. </div>
            <div type="sub" n="2">Magnum quiddam dilectissimi magnum inquam est ecclesie prelatio: et que multa indiget sapientia: et fortitudine: qualem christus proposuit ut nunquam oues deseramus: ut lupo generose resistamus. </div>
            <div type="sub" n="3">Hec enim inter pastorem est et mercenarium differentia. Alter proprie: contemptis ouibus. alter sua contempta: ouium semper: saluti: inuigilat. </div>
            <div type="sub" n="4">Pastoris ergo exemplo deceptores duos meminit: furem mactantem: et rapientem oues: et mercenarium permittentem: neque defendentem commissas. </div>
            <div type="sub" n="5">Per illum: Theudam et eius assertores: per hunc: iudeorum magistros signat: qui nullam curam commissis ouibus adhibebant. </div>
            <div type="sub" n="6">Quod superiori tempore Hiezeciel his uerbis insectatus est. Ve pastoribus israel. nonne pascebant semetipsos? nonne greges pascuntur a pastoribus? </div>
            <div type="sub" n="7">sed illi contrarium faciebant. quod maximum malitie genus est pluribus rationibus. </div>
            <div type="sub" n="8">Idcirco inquit. neque quod abiectum erat reducebant. neque quod perierat querebant. neque confractum alligabant. neque infirmum consolidabant: quoniam se: non gregem pascebant. </div>
            <div type="sub" n="9">Idem et Paulus significat. Omnes que sua sunt querunt: non que christi Ihesu. Et iterum. Nemo quod suum est querat: sed proximi unusquisque. </div>
            <div type="sub" n="10">Verum ab utroque dissidet christus: cum illis qui in peccatis erant diceret propterea uenisse: ut uitam haberent: et habundantius haberent. </div>
            <div type="sub" n="11">His autem qui oues a lupis rapi negligebant: se propter eas animam ponere: ne oues perirent. </div>
            <div type="sub" n="12">Nam cum iudei ipsum interimere uellent: non propterea destitit a doctrina: neque credentes tradidit. sed perstitit et pretulit mortem. </div>
            <div type="sub" n="13">Ideo frequenter inquit. Ego sum pastor bonus. Que cum nullo uti testimonio uiderentur (Quod enim poneret animam suam non multo post re monstratum est. </div>
            <div type="sub" n="14">quod autem uitam haberent et habundantius haberent post huius uite migrationem futurum erat) </div>
            <div type="sub" n="15">alterum ab altero confirmat. Hoc est quia dat animam: quod det etiam uitam. Quod et paulus dicebat. Si enim cum inimici essemus reconciliati sumus deo per mortem filii eius: multomagis reconciliati salui erimus. </div>
            <div type="sub" n="16">Et iterum. Qui etiam proprio filio non pepercit. sed pro omnibus nobis tradidit illum: quomodo non etiam cum illo omnia nobis donauit. </div>
            <div type="sub" n="17">sed qua gratia nunc quoque eum non accusant ut superius tu de teipso testimonium perhibes. testimonium tuum non est uerum? Quoniam sepenumero eos silere coegerat: et a signis maiorem de se opinionem concitarat. </div>
            <div type="sub" n="18">Inde ne quis ad illam particulam: et oues uocem eius audiunt: et sequuntur eum: diceret. Quid ad non credentes. audi quid addit. Et cognosco oues meas: et cognoscunt me mee. </div>
            <div type="sub" n="19">Quod et Paulus his uerbis significauit. Non expulit deus populum suum quem predestinauit. Et Moises. Cognouit deus qui erant sui. hoc est quos predestinauit. </div>
            <div type="sub" n="20">Ne autem similiter et cognoscere et cognosci crederes. Cognosco inquit meas et cognoscunt me mee. </div>
            <div type="sub" n="21">non tamen equaliter. Equalis est patris et filii cognitio: ut inquit. Sicut cognoscit me pater et ego cognosco patrem. Quod nisi sensisset: cur ita dixisset? </div>
            <div type="sub" n="22">cum enim nonnunquam multitudini se connumerasset: et ne more hominis cognoscere putaretur inquit. Sicut nouit me pater et ego cognosco patrem. Tam certo ipsum scio ut ipse me. </div>
            <div type="sub" n="23">Propterea inquit. Nemo cognoscit filium nisi pater: et patrem nisi filius. discretam quandam cognitionem indicans: qualem nemo alias habet. Ego pono animam meam. Hoc frequenter dicit: ut omnis deceptionis tollatur suspitio. </div>
            <div type="sub" n="24">Nam et apostolus cum se uerum magistrum ostendere: et falsos confundere apostolos: uellet: pericula et mortes adduxit in medium. In plagis supra modum: in mortibus frequenter. </div>
            <div type="sub" n="25">Dicendo enim lux sum et uita. superbiam apud stultos arguere uidebatur. uelle autem mori nullam inuidiam nullum liuorem concipiebat. </div>
            <div type="sub" n="26">Propterea hoc in loco. non dicunt eum de se testimonium perhibere: et uerum non esse. hoc autem uerbo multam curam atque diligentiam indicat. </div>
         </div>
         <div type="sec" n="2">
            <div type="sub" n="1">Etenim alias oues habeo inquit: que non sunt de hoc ouili: et illas oportet me adducere. </div>
            <div type="sub" n="2">Ecce iterum hoc uerbum: oportet: non necessitatis esse. sed futuri omnino significatiuum. Quasi dicat quid admiramini si me he secuture et uocem meam auditure sunt. </div>
            <div type="sub" n="3">cum et alias me sequi et uocem meam audire uideritis tunc maiorem in modum admirabimini. Neque te perturbet quod dicit que non sunt ex hoc ouili. </div>
            <div type="sub" n="4">Differentia enim in lege dumtaxat: ut inquit Paulus. Neque circumcisio aliquid ualet neque preputium. Et illas oportet me adducere. </div>
            <div type="sub" n="5">Vtrosque dispersos et mixtos neque habentes pastorem. hos uidet atque illos. nondum bono adueniente pastore. Inde futuram eorum cognationem predicit. Et erunt unum ouile. </div>
            <div type="sub" n="6">quod iterum Paulus his uerbis significauit. Vt duos condat in semetipso in unum nouum hominem. Propterea me diligit pater quia ego animam meam pono: ut iterum accipiam eam. </div>
            <div type="sub" n="7">Et quid hoc uerbo humilius? Siquidem propter nos dominus noster amandus est: quoniam pro nobis moritur. </div>
            <div type="sub" n="8">Quid igitur. Dic queso: superiora tempora non amauit. sed nunc amare incepit: et nos primum eius amorem conciliauimus? Quid hoc sibi uult? </div>
            <div type="sub" n="9">Cum alienum eum a patre et deceptorem esse: et in detrimentum et iacturam uenisse dicerent: ait Si nihil aliud: uel hoc saltem mihi persuadet ut uos diligam: quod eo quo me amore: uos pater prosequitur: et hac gratia pro uobis morior. </div>
            <div type="sub" n="10">Preterea et illud intendit. quod non inuitus moritur. Neque enim fuisset caritatis officium: et quod ea maxime est patris sententia. </div>
            <div type="sub" n="11">Quod si tamquam homo hoc loquitur noli admirari. Sepenumero enim causam exposuimus: et idem repetere et molestum est: et superfluum. </div>
            <div type="sub" n="12">Ego pono animam meam ut iterum sumam eam. et nemo tollit eam a me. sed ego pono eam a meipso. Potestatem habeo ponendi eam: et potestatem habeo iterum sumendi eam. </div>
            <div type="sub" n="13">Cum uoluissent aliquando eum interimere: indicat nisi ipse uellet incassum eos laborare: et a primo: secundum confirmat: a morte uidet resurrectionem. hoc enim admirandum est. </div>
            <div type="sub" n="14">Siquidem utrunque nouum fuit: et preter communem consuetudinem. Attendamus ergo diligenter. Potestatem habeo inquit ponendi animam meam. </div>
            <div type="sub" n="15">Et quis non habet hanc potestatem? Quisque enim potest se interimere. sed non ita intelligitur. Quomodo ergo? </div>
            <div type="sub" n="16">Sic habeo ponendi potestatem: ut nemo me inuito id facere possit. quod non contingit nobis. nos tantum interimere nosmetipsos possumus. </div>
            <div type="sub" n="17">sed si in latronum insidias inciderimus: non habemus liberam faciendi quod uolumus potestatem. uelimus nolimus nos interficiunt. christus autem etiam insidiis circumuentus: sui iuris erat: moriendi: nec ne: </div>
            <div type="sub" n="18">Et cum dixisset nemo tollit eam a me: addidit. Potestatem habeo ponendi eam. hoc est. Ego solus habeo hanc potestatem: que uobis non est. </div>
            <div type="sub" n="19">Etenim alii multi: uite nostri sunt domini: quod a principio non dixit. neque enim creditus esset. </div>
            <div type="sub" n="20">sed cum a re ipsa testimonium confirmarit. cum multis circumuentus insidiis comprehendi non potuerit. sepius enim ex eorum manibus elapsus est. Tunc inquit. Nemo tollit eam a me. </div>
            <div type="sub" n="21">Quod si uerum: et illud sequetur: sponte ad hoc uenisse: per quod et aliud confirmatur. quandocumque uoluerit uitam sumere posse. </div>
            <div type="sub" n="22">Nam si ita mori humanas uires excedit: non est reliquum dubitandum. Quod enim solus esset uitam ponendi dominus: etiam sumendi in sua esse potestate ostendit. </div>
            <div type="sub" n="23">Ecce quomodo a priori secundum confirmat: et a morte indubitatam ostendit resurrectionem. Hoc preceptum accepi a patre. </div>
            <div type="sub" n="24">quod nam? Mori pro mundo. Prius ergo accepit: inde paruit. Prius quid esset faciendum intelligitur: et quis non expers rationis hoc dixerit? </div>
            <div type="sub" n="25">Sed quemadmodum superius dicendo propterea me diligit: spontaneam indicauit uoluntatem: et contrariam amouit suspitionem. </div>
            <div type="sub" n="26">ita hoc in loco: preceptum a patre se accepisse dicens: nihil aliud ostendit quam idem patri uideri: quod ipse facit. ne postmodum eum crucifixum: putarent derelictum a patre: atque traditum: ne ue exprobrarent que tamen exprobrauerunt. </div>
            <div type="sub" n="27">Alios saluos fecit seipsum non potest saluum facere: Et si filius dei es descende de cruce: Neque propterea descendit quoniam filius est dei. </div>
         </div>
         <div type="sec" n="3">
            <div type="sub" n="1">Inde ne audiendo mandatum eum a patre accepisse: id a se alienum esse existimares: prosequitur. Pastor bonus animam suam ponit pro ouibus suis. hinc suas oues et quicquid recte factum est suum opus esse: et precepto non indigere ostendens. </div>
            <div type="sub" n="2">Quod si indigeret. Quomodo a seipso ponere dixisset? Qui a seipso ponit precepto non indiget: et causam cur faciat: affert: </div>
            <div type="sub" n="3">quod scilicet pastor sit et bonus pastor. Bonus autem pastor ad ouium custodiam hortatore non indiget. Quod si in hominibus hoc usuuenit: multomagis in deo. Ideo Paulus inquit. Quod seipsum exinaniuit. </div>
            <div type="sub" n="4">Nihil autem aliud hoc in loco preceptum signat: quam cum patre concordiam. Quod si humiliter et humane locutus est: auditorum imbecillitati tribuendum. </div>
            <div type="sub" n="5">Dissensio itaque facta est inter iudeos: propter sermones hos. Dicebant autem multi ex ipsis. Demonium habet: insanit. Quid eum auditis. Alii dicebant. Hec uerba non sunt demonium habentis. Numquid demonium habens potest cecorum oculos aperire? </div>
            <div type="sub" n="6">Cum enim supra hominem neque secundum communem consuetudinem loquatur: demonium habere dicebant: et quater hoc iam nomine eum appellarunt. </div>
            <div type="sub" n="7">siquidem superius etiam dixerunt. Demonium habes. Quis te querit interficere? Et iterum nonne bene dicimus quoniam samaritanus es tu et demonium habes? Et hoc in loco demonium habet et insanit. Quid eum auditis? </div>
            <div type="sub" n="8">Imo et sepius ea uerba dixisse nihil inde constat: cum inquiunt. Nonne bene diximus. quia demonium habes? </div>
            <div type="sub" n="9">Alii dicebant hec uerba non sunt demonium habentis. nunquid demonium potest cecorum oculos aperire? </div>
            <div type="sub" n="10">Cum a uerbis eos conuincere non possent: ab operibus eum demonium non habere demonstrant: Imo ne a uerbis quoque. </div>
            <div type="sub" n="11">Nam si uerba uobis persuadere non possunt: opera reuereamini. Quod si demonium habentis non sunt. sed supra humanam uirtutem: constat diuine cuiusdam esse potentie. </div>
            <div type="sub" n="12">Ecce sillogismum. Quod supra hominem operetur: inde constat quod inquiunt demonium habere. </div>
            <div type="sub" n="13">Quod demonium non habeat ex operibus manifestat. Ad que in presentia nihil dicit. Iam enim superius se demonium non habere responderat. </div>
            <div type="sub" n="14">nunc autem minime. Siquidem cum re ostendisset qualis esset de cetero concitet. </div>
            <div type="sub" n="15">Neque enim digni erant quibus responderetur: qui demonium habere dicerent: ex iis quibus eum admirari: et deum omnes arbitrari debebant. </div>
            <div type="sub" n="16">Et quid opus erat ut amplius a christo arguerentur: cum inuicem ipsi dissiderent et se reprehenderent? </div>
            <div type="sub" n="17">Ideo nullum uerbum fecit: et omnia equo animo tulit. Neque hac tantum gratia. sed ut nos erudiret mansuetudinem et patientiam. </div>
         </div>
         <div type="sec" n="4">
            <div type="sub" n="1">Hunc nos imitemur. Neque enim tantum conticuit. uerum etiam iterum adest: et interrogatus respondet: et suam indicat prouidentiam: </div>
            <div type="sub" n="2">et demoniacus et insanus appellatus: quibus innumera contulerat beneficia: non semel aut iterum: sed sepenumero: non modo non ulctus est: neque remisit beneficia. </div>
            <div type="sub" n="3">sed pro iis animam suam posuit: et crucifixus patrem pro his rogauit. Hec nobis imitanda sunt. Hoc pacto christi erimus discipuli. si mansueti erimus: et mitis ingenii. </div>
            <div type="sub" n="4">Vnde autem tales erimus? Si nostra frequenter peccata reputabimus: si lugebimus. si flebimus. Neque enim anima tanti doloris particeps: irritari atque irasci patitur. </div>
            <div type="sub" n="5">ubi fletus ira esse non potest. ubi dolor et contritio longe omnis abit irritatio. Mens enim dolore perculsa non studet elationi. sed amare ingemescit: amarius flet. </div>
            <div type="sub" n="6">Scimus nonnullos ridere que dicimus: quos ego flere non desino. fletus enim hoc tempus est: planctusque et lamentationum. </div>
            <div type="sub" n="7">Multa et uerbis et re peccamus. qui autem ita peccat in geennam: et ardentem: et igneum fluuium recipitur. et quod omnium grauissimum est regnum celorum amittit. </div>
            <div type="sub" n="8">His igitur nimis etiam risu et deliciis dissolueris et domino tuo irato et minante nihil curas: nihil uereris: ne tibiipsi supplitium asciscas. Non audis quid quottidie clamatur? </div>
            <div type="sub" n="9">Esurientem me uidistis: et non dedistis mihi manducare. Sitientem et non dedistis mihi bibere. Discedite in ignem paratum diabolo et angelis eius. </div>
            <div type="sub" n="10">Hoc singulis minatur diebus. Sed cibum dedi inquies. Quando et quocies? Decem et uiginti dies. sed per totam uitam egenos pascas oportet. </div>
            <div type="sub" n="11">Nam et uirgines oleum habebant. sed non suffecit eis ad salutem. etenim ipse accenderunt lampadas: excluse tamen sunt a sponso. et merito sane. sciuerunt enim ut ante sponsi aduentum extinguerentur. </div>
            <div type="sub" n="12">Propterea multo nobis oleo: multa liberalitate: opus est. Audi prophetam. Miserere mei deus secundum magnam misericordiam tuam. </div>
            <div type="sub" n="13">Ita et nos propinquorum misereri oportet: secundum misericordiam magnam. Quales enim erimus erga proximos nostros: talem dominum in nos experiemur. Sed que nam magna est misericordia? </div>
            <div type="sub" n="14">Quando non ex iis que superfluunt nobis. sed ex iis quibus indigemus: egenis damus. Quod si superfluum exhibendo: parum nobis sperandum est. Quid nobis erit? quo confugere: ubi salutem inuenire: poterimus. </div>
            <div type="sub" n="15">si uirgines post tot et tantos labores nihil profecerunt? Quis sibi fidet cum audierit formidolosa: et horrenda illa iudicis uerba dicentis atque exprobrantis. </div>
            <div type="sub" n="16">Esuriui et non dedistis mihi manducare? Quamdiu inquit non fecistis uni de his minimis: neque mihi fecistis. </div>
            <div type="sub" n="17">Neque de discipulis hec tantum: aut solitariam uitam agentibus: sed de omnibus fidelibus intelligitur: qui siue seruus sit: siue in foro mendicet: si in deum crediderit: merito fouendus et complectendus est. </div>
            <div type="sub" n="18">Si nudum esurientemque despexerimus hec audiemus uerba nec iniuria. Quid enim graue: quid molestum postulat? quid non facilimum? Non inquit infirmus eram et non me sustentastis. sed non uisitastis. </div>
            <div type="sub" n="19">neque in carcere eram neque eduxistis. sed non uenistis ad me. Quanto ergo faciliora nobis percipiuntur: tanto iis contemptis grauius puniemur. Quid enim leuius quam captiuos uisitare? Quid facilius? </div>
            <div type="sub" n="20">cum enim hos ligatos pannis illos et squalore obsitos: alios laboribus confectos: alios fame et ad pedes: canum more: accurrentes alios perfosso latere: alios ex foro ligatos adduci tota die mendicando: ne necessarium quidem uictum inuenientes: uesperi uero a custodibus tam male et crudeliter acceptos: uideris: </div>
            <div type="sub" n="21">etiam lapis: humanior efficereris. et si uel perditissimus esses: humanas in alienis malis calamitates: reputando: mouereris. Subueniet tibi tremendus ille dies et futura supplitia: </div>
            <div type="sub" n="22">Hec animo uolutans et frequenter agitans: et cupiditatem omnem et uoluptatem: et secularium omnium amorem: dubio procul: abiicies: et omni portu tranquilliori animo frueris: </div>
            <div type="sub" n="23">de iuditio cogitabis. cum tantopere prouidendum: curandum: formidandum sit: ab hominibus: longe magis a deo intelliges. </div>
            <div type="sub" n="24">Nulla potestas est nisi a deo. qui ergo tanta principibus ordinanda committit: multomagis ipse exequetur. </div>
         </div>
         <div type="sec" n="5">
            <div type="sub" n="1">Quod nisi hic nos timor contineret: omnia sane perirent. Cum enim in tantorum supplitiorum metu multi maliciam complectuntur. </div>
            <div type="sub" n="2">qui hec cogitabit: et ad elemonsinam promptior erit: longe maiori quam spectaculis assunt: fruetur uoluptate. illi nanque libidine incenduntur: </div>
            <div type="sub" n="3">cum aduolantes in scena mulieres uident et innumera inde accipiunt uulnera: non secus ac iactatum uentis mare: perturbati. Oberrrat enim eorum oculis: oris figura: ornatus: uerba: incessus: cetera que antea uiderat: que omnia eorum animum expugnant. </div>
            <div type="sub" n="4">qui uero ab hoc nostro redeunt spectaculo: nihil tale patiuntur. sed summa quiete et tranquillitate uersantur. compungit namque animum ligatorum et calamitosorum aspectus: et omnem extinguit ignem atque cupiditatem. </div>
            <div type="sub" n="5">Et si scortum uel lasciuior mulier obuia fiet: ex carcere exeunti: nihil eum mouebit. Tanquam enim iam simplicitatem quandam edoctus: eius retibus et impudico non decipietur aspectu: prepositi iudicii formidine. </div>
            <div type="sub" n="6">Quare qui omne delitiarum genus contempsit dicebat. bonum ire in domum luctus quam in domum risus. Et qui in hac uita tantam pre se feret uirtutem illic maiorem in modum laudabitur. Nolimus ergo hoc opus contemnere. </div>
            <div type="sub" n="7">licet enim nihil possimus eis conferre: neque cibum: neque argentum dare. consolari tamen et bono animo esse hortari: et aliis multis opem ferre nobis licebit. Affabimur captiuos: custodes mansuetiores reddemus: et siue parum siue multum. proficiemus tamen. </div>
            <div type="sub" n="8">Quod si dixeris neque bonos illic neque mansuetos esse. sed homicidas: fures: adulteros: incontinentes: et alios perditos homines: Etiam hinc necessariam mihi causam: ut eo te conferas. ostendis. </div>
            <div type="sub" n="9">Non enim bonis misereri: malos autem punire. sed in omnes ostendere humanitatem iubemur. Estote inquit similes patris uestri qui est in celis: qui oriri facit solem suum super bonos et malos: et pluit super iustos et iniustos. </div>
            <div type="sub" n="10">Noli ergo alienos acrius insectari ne ue sis asperior iudex. sed humanus et placabilis. Etenim si nos neque fures sumus: neque adulteri. in aliis tamen peccamus: pro quibus magnis sumus suppliciis obnoxii. </div>
            <div type="sub" n="11">Siquidem fratrem nonnunquam fatuum appellamus: quod nobis geennam parat: et mulieres impudicis oculis conspicamur: quod adulterium ipsum arguit: et quod grauissimum est. indigne misteria participamus: quod reos non facit corporis et sanguinis christi. </div>
            <div type="sub" n="12">Nolimus ergo aliorum opera molestius inuestigare. sed nostra. et ita humaniores reddemur. </div>
            <div type="sub" n="13">Preterea et illud dicendum est. quod et in carcere boni et mansueti uiri: et instar totius ciuitatis nonnunquam reperiemus. </div>
            <div type="sub" n="14">Nam et cum Ioseph in carcere multi fuerunt mali: quos omnes iustus ille curauit: et quis esset ignorabatur. et cum totius egipti instar esset. erat tamen in custodia incognitus. </div>
            <div type="sub" n="15">Ita et hoc tempore multos bonos deuinctos existimandum est: quamuis non cognoscantur: qui si tibi cure erunt: ac si omnes boni fuerint mercedem accipies. </div>
            <div type="sub" n="16">Quod si nemo fuerit: hinc quoque multum premium consequeris. Nam dominus tuus non cum iustis tantum conuersatus est. immundos haud renuit. </div>
            <div type="sub" n="17">sed et cananeam quambenignissime accepit. et samaritanam: immundam et scelestam mulierem: et mereticem (quod ei a iudeis exprobratum est) et suscepit et curauit. et pedes suos mulieris immunde lachrimis aspergi passus est: ut nos erudiat humane peccatores accipiendos. </div>
            <div type="sub" n="18">Hec maxima humanitas est: Quid dicis? latrones et fures carcerem habitare. Dic queso: in ciuitate omnes iusti sunt? Nonne multi etiam peiores et impudentius rapientes? </div>
            <div type="sub" n="19">Illi enim et si nihil aliud: deserta saltem et tenebras petunt et clam depredantur. hi autem omni abiecta persona: aperta fronte uiolant: rapiunt: uim inferunt. Difficile enim est purum hominem inuenire: </div>
         </div>
         <div type="sec" n="6">
            <div type="sub" n="1">Quod si non aurum rapimus: si non innumera terre iugera occupamus. quandam tamen fallaciam: et furtum in minoribus: et que possumus exercemus. </div>
            <div type="sub" n="2">Nam cum in comerciis et emendis rebus debitum non reddere aut aliquid subtrahere: contendimus. Nonne latrocinium: furtum: rapinam: facimus? </div>
            <div type="sub" n="3">Neque te excusaueris: quod domum aut seruum non aufers. Non enim ablatorum copia. sed rapientium uoluntate iniusticia metienda est. </div>
            <div type="sub" n="4">Iustum nanque et iniustum: in magnis et paruis rebus eandem uim habent: et ita furem appello: qui aurum surripit: quam qui in emendis rebus iusto precio uendentem defraudat: </div>
            <div type="sub" n="5">et qui alienum parietem effodit: quam qui iniuste cause fauet: et aliquid a proximo aufert. </div>
            <div type="sub" n="6">Nolimus ergo rebus nostris omissis: alienarum iudices fieri. Neque dum humanitatis tempus est: maliciam prosequamur. sed cognita priore uita: mansueti tandem et benigni efficiamur. Que enim nostra uita fuit? </div>
            <div type="sub" n="7">Audi Paulum. Eramus enim et nos aliquando insipientes: increduli: errantes: seruientes desideriis et uoluptatibus uariis: in malicia et inuidia agentes: odibiles: inuicem odientes: Et iterum. Eramus enim filii ire. </div>
            <div type="sub" n="8">sed deus cum nos tanquam carcere et cathenis grauissimis deuictos uideret: ad carcerem uenire non erubuit: ut nos dissolueret. et innumeris dignos suppliciis non modo eduxit. sed in regnum suum adduxit: et celo clariores reddidit. ut exinde nobis eadem pro uiribus faciendi relinqueret. </div>
            <div type="sub" n="9">Inquit enim discipulis. Si ego laui pedes uestros dominus et magister: et uos debetis alter alterius lauare pedes. Exemplum enim dedi uobis: ut quemadmodum ego feci uobis: ita et uos faciatis. </div>
            <div type="sub" n="10">Neque hec in lauandis pedibus tantum lex scribitur. sed in omnibus aliis que nobis proposuit. Homicida est in carcere? Verum nos benefaciendo non possumus accusari. Fur est et adulter? </div>
            <div type="sub" n="11">sed nos non malicie. sed calamitati miseremur. Sepenumero ut dixi illic unus inuenietur multorum instar: et si frequenter eo te contuleris: aliquid inde consequeris emolumenti. </div>
            <div type="sub" n="12">Quemadmodum enim Abraam quicunque ad se uenerant hospitatus: angelos tandem hospitio accipere meritus est: ita et nos magnos uiros conueniemus: </div>
            <div type="sub" n="13">si frequentius eo accedemus. Quod si quid admiratione dignum dicendum est. non tanta laude dignum: qui magnum hospitio accipit: quam qui paruum et miserum. </div>
            <div type="sub" n="14">Illius enim fortuna non parua materia est: ut humaniter accipiatur. abiectus autem et miser unicum portum habet: miserentis oleum. itaque in hoc purior humanitas ostenditur. </div>
            <div type="sub" n="15">et qui in clarum et conspicuum uirum liberalis est: nonnunquam hominum ostentationi inseruit: qui in abiectum et incognitum solius diuini precepti gratia mouetur. </div>
            <div type="sub" n="16">Quare si quem accipimus: claudos cecosque accipere iubemur. Si elemosinam facimus: uilibus et miseris est facienda. Quamdiu enim inquit fecistis uni ex minimis meis mihi fecistis. </div>
            <div type="sub" n="17">Cum ergo illic recognitum thesaurum intelligatis: eo frequenter conueniamus: illuc studium nostrum conferatur: et spectaculorum curam in hanc conuertamus. </div>
            <div type="sub" n="18">Et si nil aliud habes quod eis afferas: saltem consolare. Neque enim tantum qui pascit. sed et qui uisitat: ab eo remuneratur. </div>
            <div type="sub" n="19">Nam cum ingressus: pauidum et trepidum animum: spe aliqua confirmaueris: hortando: consolando: opem ferendo: aliquid pollicitando: et ita patientiam docueris: non paruam hinc consequeris utilitatem. </div>
            <div type="sub" n="20">extra multi delitiis affluentes: te ita loquentem ridebunt. calamitosi autem confirmati attente tuis uacabunt admonitionibus: te laudabunt et meliores euadent. </div>
            <div type="sub" n="21">Nam et Paulum predicantem iudei nonnunquam deriserunt. deuincti autem summa attentione audiebant. Nihil enim adeo ad sapientiam animum preparat: ut calamitas et temptatio: ut afflictiones. </div>
            <div type="sub" n="22">cum nos minime fugiat quid illis miseris: quid boni nobis impendimus. Frequenter eis admixti et fori consuetudines et intempestiuas occupationes illic consumamus: </div>
            <div type="sub" n="23">ut et eos lucremur: et nos letitia afficiamus: et ad glorificandum deum parati: sempiterna bona consequamur. Gratia et benignitate domini nostri Ihesu christi: per quem et cum quo patri gloria simul et spiritui sancto in secula. </div>
         </div>
      </div>
      <div type="hom" n="61">
         <div type="title" n="title">Omelia LXI </div>
         <div type="sec" n="1">
            <div type="sub" n="1">Facta sunt encenia in hierosolymis: et hiems erat. Et ambulabat Ihesus in templo in porticu Salomonis. Circumdederunt ergo eum iudei et dicebant ei. Quousque animam nostram perdis? </div>
            <div type="sub" n="2">Omnis quidem uirtus bona est: maxime autem mansuetudo et clementia: hec nos homines indicat: hec nos angelis equiparat. </div>
            <div type="sub" n="3">Idcirco christus frequenter de hac multa uerba facit: cum mansuetos nos et clementes esse iubet. neque uerbis tantum. sed et re: nunc alapas perferens: nunc maledictis: nunc insidiis petitus tolerat. </div>
            <div type="sub" n="4">Qui enim demoniacum et samaritanum christum appellarunt: et interficere sepe temptarunt: ii nunc circumdederunt eum: et interrogarunt. Tu es christus? </div>
            <div type="sub" n="5">Neque eos post tales insidias repulit. sed multa mansuetudine respondet. Sed necessarium est altius hunc sermonem repetere. Facta sunt inquit encenia in hierosolymis: et hiems erat. </div>
            <div type="sub" n="6">Magnus hic dies festus et solemnis: quo uidelicet templum fabricatum fuerat: cum redierunt e diuturna persidis captiuitate. Hunc agebant maxima cum diligentia: </div>
            <div type="sub" n="7">hoc die affuit christus solemnitati. Iam enim appropinquante passione: frequenter in iudeam ueniebat. Circumdederunt ergo eum iudei et dicebant. Quousque animam nostram perdis? Si tu es christus dic nobis palam. </div>
            <div type="sub" n="8">Non respondit. Quid a me queritis: quem demonium habere: et insanum: samaritanum: deo contrarium: deceptorem existimatis: et nuper me de meipso testimonium perhibere: et testimonium meum non esse uerum: dixistis. </div>
            <div type="sub" n="9">Cur igitur me interrogatis et uultis a me discere cuius respuitis testimonium? Nihil tale dixit: quamuis eorum mentem intelligeret. </div>
            <div type="sub" n="10">Nam cum eum circumdederint et dixerint. Quousque animam nostram perdis? caritate quadam et discendi desiderio dictum uidebatur. animus autem corruptus erat et subdolus. </div>
            <div type="sub" n="11">Nam cum opera insimulari non possent: uerbis querebant eum capere: aliter quam superius interrogando: sic ausam aliquam captantes. </div>
            <div type="sub" n="12">Ideo dicebant. Dic nobis. Atqui sepenumero dixit. Nam et samaritane. Ego inquit sum qui loquor tecum. Et ceco. Vidisti eum: et qui loquitur tecum ille est. </div>
            <div type="sub" n="13">Necnon et his: quamuis aliis uerbis. Nam si recte aduertere uoluissent: ex uerbis quoque ipsum confiteri debuissent. Nam operibus sepenumero ostendit. </div>
            <div type="sub" n="14">Sed considera eorum prauitatem. cum uerbis erudiuntur: dicunt. Quod signum ostendis? Cum autem operibus eius uirtus demonstratur dicunt. Si tu es christus dic nobis palam. </div>
            <div type="sub" n="15">Sic operibus clamantibus ad uerba: uerbis autem: ad opera confugiunt: et contrariis semper insistunt. Nam quod discendi gratia non interrogarent finis inditio est. </div>
            <div type="sub" n="16">quem enim tante autoritatis arbitrabantur: ut ipsius esset de se testimonio credendum: pauca locutum statim lapidibus impetunt. </div>
            <div type="sub" n="17">Vnde constat et quod eum circundederint et percontarentur: a prauo animo prouenisse. Modus uero interrogandi magnum eorum odium indicat. Dic nobis palam. </div>
            <div type="sub" n="18">Nonne palam omnia loquebatur? Nonne solemnitatibus semper aderat? </div>
            <div type="sub" n="19">Ideo blandioribus uerbis usi sunt. Quousque animam nostram perdis? ut iterum aliquam calumniandi ausam inueniant. </div>
            <div type="sub" n="20">Quod autem hac et non discendi gratia interrogent. non hic tantum. sed multis in locis perspicuum est: </div>
            <div type="sub" n="21">ut cum rogarunt an liceret censum dari cesari: et an lapidanda esset adultera: et cum de ea que septem uiros habuisse deprehensa erat percontati sunt. in quibus non discendi studium. sed maliuolam mentem pre se tulerunt. </div>
            <div type="sub" n="22">et tunc eos reprehendit. quid me inquit temptatis ypocrite? ut cordis secreta se cognoscere demonstraret. </div>
            <div type="sub" n="23">hic minime: ut non semper fraudulentos arguendos. sed mansuete et benigne in multis tolerandos erudiret. </div>
            <div type="sub" n="24">Nam quod stultum esset operibus ipsum predicantibus uerborum querere testimonium. audi quomodo eis respondet: </div>
            <div type="sub" n="25">cum superflue eos: et non ut discerent interrogare. tum certiorem uerbis. hoc est operum uocem protulisse significans. </div>
            <div type="sub" n="26">Sepe enim inquit dixi uobis: et non creditis mihi. Opera que ego facio in nomine patris mei: illa testimonium perhibent de me. </div>
            <div type="sub" n="27">Quod perfidi illi aliquando inuicem dicebant. Non potest homo peccator hec signa facere. Et iterum. Non potest demonium cecorum oculos aperire. Et nemo potest talia signa facere nisi sit cum eo deus. </div>
            <div type="sub" n="28">Et uidentes signa que faciebant dicebant. Nunquid hic est christus. Alii autem dicebant. quando uenerit christus num poterit plura signa facere quam hic fecit? </div>
            <div type="sub" n="29">Hii autem cum ei credere uelle solo uerbo simularent dicentes. Quod signum ostendis nobis ut uideamus et credamus tibi? </div>
         </div>
         <div type="sec" n="2">
            <div type="sub" n="1">Cum operibus non credidissent reprehendit christus eorum maliciam inquiens. Si operibus non creditis: quomodo uerbis credetis? </div>
            <div type="sub" n="2">Quare superflua interrogatio. Sed dixi uobis inquit et non creditis mihi. quia non estis de ouibus meis. Ego enim officium pastoris feci: si uos me non sequimini. nonne eo accidit quod oues mee non estis? </div>
            <div type="sub" n="3">oues mee inquit uocem meam audiunt: et sequuntur me: et uitam eternam do eis: et non peribunt in eternum: et non rapiet eas quisquam de manu mea. Quia pater meus: qui dedit mihi maior est omnibus: et nemo potest eas rapere de manu patris mei. Ego et pater unum sumus. </div>
            <div type="sub" n="4">Animaduerte quomodo eos reiiciendo ut se sequantur hortatur. Vos me inquit non auditis. Neque enim estis oues. Qui sequuntur ii sunt ex ouili. </div>
            <div type="sub" n="5">Hec autem dicebat: ut oues fieri anniterentur. Inde cum dicit    id est et sequuntur me. eos tangit et excitat: et insequendi cupiditatem impellit. Quid ergo si propter patris uirtutem nemo rapit: tu ergo imbecillis es et custodire non potes? Minime. </div>
            <div type="sub" n="6">Nam ut intelligas illam particulam (quia pater meus qui dedit mihi) propter illos dictam: ne iterum deo contrarium dicerent. cum dixisset. Nemo rapiet eas de manu mea. prosequens suam et patris manum unam esse ostendit. </div>
            <div type="sub" n="7">quodni ita esset consequens erat dicere. Pater qui dedit mihi maior omnibus est: et non potest ea rapere de manu mea. Verum non ita dixit. Sed de manu patris mei. </div>
            <div type="sub" n="8">Inde ne arbitreris quod sit imbecillis: eo quod uirtute patris tute oues sint: addidit. Ego et pater unum sumus. Quasi dicat. Non propterea dixi neminem propter patrem eas rapturum: ac si ipse imbecillis essem. </div>
            <div type="sub" n="9">nam unum sumus. hoc est secundum potentiam. nam de hac loquitur. quod si eadem est: constat etiam eandem esse substantiam. </div>
            <div type="sub" n="10">Cum enim omnia temptarent iudei insidiando: extra sinagogam faciendo. dicit omnia frustra temptari: cum in patris sui manibus oues sint. ut propheta inquit. In manu mea depinxi muros tuos. </div>
            <div type="sub" n="11">Inde unam manum aliquando suam aliquando patris esse ostendit. Cum autem manum audis: nihil sensibile suspiceris. sed uirtutem atque potestatem. </div>
            <div type="sub" n="12">Quod si nemo ob patris protectionem eas rapuit. superfluum erat addidisse. Ego et pater unum sumus. Nam si minor erat: nimis temerarium uerbum esset. </div>
            <div type="sub" n="13">nihil enim aliud quam potentie paritatem signat. Quod iudei intelligentes: lapides in eum iecerunt. non tamen hanc Ihesus abstulit suspitionem: </div>
            <div type="sub" n="14">que si falsa fuisset: corrigenda fuisset: et dicendum. Cur hoc facitis? Non parem meam dico et patris potestatem. ita intelligo. </div>
            <div type="sub" n="15">Sed nunc totum contrarium. eam confirmat: et maxime cum exasperarentur. neque excusat ac si male dixisset. sed illos reprehendit: ac si malam habeant de se opinionem. </div>
            <div type="sub" n="16">Cum enim dixissent de bono opere non lapidamus te. sed de blasphemia. et quia cum homo tu sis: facis teipsum deum. </div>
            <div type="sub" n="17">Audi quid dicat. Nonne scriptum est in lege uestra. Ego dixi dii estis? Si illos dixit deos ad quos sermo dei factus est. quomodo uos dicitis quia blasphemo. quia dixi. Filius dei sum? </div>
            <div type="sub" n="18">Hoc est. Si ii qui gratis hoc acceperunt: non possunt accusari si seipsos deos appellant: qui id natura habet. quomodo iure accursari poterit? </div>
            <div type="sub" n="19">Non tamen his uerbis usus est. sed postmodum confirmauit. primum remissius loquitur: rem ipsis relinquens intelligendam cum inquit. Quem pater sanctificauit et misit in mundum. Et eorum furore sedato: tunc ueram affert sententiam. </div>
            <div type="sub" n="20">Primum ergo ut suam acciperent rationem: humilioribus usus est uerbis. inde altiora aggreditur. Si non facio opera patris mei: nolite credere mihi. si autem facio: et si mihi non creditis: operibus credite. </div>
            <div type="sub" n="21">Vide quomodo ut dixi confirmat quod in nullo sit patri inferior. sed equalis in omnibus: cum enim substantiam eius uidere non sit: ab operum qualitate eandem ostendit cum patre potestatem. </div>
         </div>
         <div type="sec" n="3">
            <div type="sub" n="1">Et quid credemus? Dic queso. Quod ego in patre et pater in me est. Nihil ego aliud quam pater manens filius. Nihil ille aliud quam ego manens pater: et qui me nouit nouit patrem: et qui patrem nouit et filium. </div>
            <div type="sub" n="2">Quod si potentia minor esset: etiam cognitio mentiretur. neque enim alia per aliam: neque substantia neque potentia disci potest. </div>
            <div type="sub" n="3">Voluerunt ergo eum apprehendere. Et exiit de manibus eorum. Et abiit transiordanem: ubi erat Iohannes baptisans primum: et mansit illic: et multi uenerunt ad eum: et dicebant: quia Iohannes quidem fecit signum nullum. Omnia autem quecumque dixit Iohannes de hoc uera erant. </div>
            <div type="sub" n="4">Cum quicquam magnum et altum loquitur: quamprimum abit: ut eorum furori det locum: ut absentia sua sedetur et quiescat indignatio ut in presentia. </div>
            <div type="sub" n="5">Sed cur euangelista locum notat quo abierit? Vt que illic faceret: que diceret: quid testaretur Iohannes intelligens. </div>
            <div type="sub" n="6">euntibus ergo illuc statim subiit animo Iohannes: propterea ostendit: quia Iohannes nullum signum fecit. Quid enim consequens erat hoc dicere: nisi locus ipse baptiste et eius testimonii eos admonuisset? </div>
            <div type="sub" n="7">Vide quam certam afferant consequentiam. Iohannes quidem signum nullum fecit. hic autem fecit. Ergo huius excellentia ostenditur. Si illi qui nullum fecerat signum crediderunt: longe magis huic erat credendum. </div>
            <div type="sub" n="8">Deinde ne nullum faciendo signum indignus testimonio uideretur: subdidit. Signum nullum fecit: tamen omnia de eo uera erant. </div>
            <div type="sub" n="9">Neque amplius hunc ex illo. sed illum ex iis que hic fecit: dignum fide ostendunt. Multi ergo crediderunt in eum. Multis enim rationibus trahebantur ad credendum. </div>
            <div type="sub" n="10">Nam recordati sunt uerba que Iohannes dixerat. cum fortiorem eum se testificatus est. et lucem: et uitam: et ueritatem: et alia multa. ut uocem superne delatam: et spiritum in specie columbe apparentem: et eum omnibus ostendentem: </div>
            <div type="sub" n="11">et cum his miraculorum demonstrationem: in quam aspicientes confirmabantur. Quare dixerunt. Si Iohanni credendum est: longe magis huic. Si illi sine signis: huic potius qui illius testimonio et signis confirmatur. </div>
            <div type="sub" n="12">Vide quantum eis locus: et a prauis ingeniis discessio contulit. Ideo frequenter ab illorum consuetudine eos abducit. </div>
            <div type="sub" n="13">Quod etiam in ueteri fecit testamento. iudeos enim ab egipciis abducens in heremo finxit et erudiuit. </div>
            <div type="sub" n="14">In omnibus hoc idem et nos admonet: ut fora: turbas: et tumultus fugiamus. in cubiculo oremus. Nauis enim tempestatibus non agitata: secundo uento nauigat: et anima secularibus absoluta negociis: in portu quiescit. </div>
            <div type="sub" n="15">Quare mulieres: quam uiros sapientiores esse oportet: que cure familiari ut plurimum incumbunt. Ita Iacob simplicior fuit cum domi habitaret et exterioribus absolueretur occupationibus. </div>
            <div type="sub" n="16">Neque id simpliciter dixit scriptura: habitans domum: sed et domi multa est perturbatio. sed cum tu uis et sponte tua: curarum turbam suscipis. </div>
            <div type="sub" n="17">Vir enim in medio foro et iudiciis tanquam quibusdam fluctibus uersatus. mulier uero tanquam in quodam philosophie gymnasio domi sedens: et mentem in se colligens de orationibus et lectionibus et aliis bonis operibus uacare potest: </div>
            <div type="sub" n="18">et more heremos habitantium: qui se perturbet habet neminem. domi sedet: ubi semper potest in tranquillitate uiuere. </div>
            <div type="sub" n="19">Si quando domo exeundum est: nullam etiam perturbationis habet materiam. siue enim huc ueniant siue balneas petant. tunc necessario egrediuntur. </div>
            <div type="sub" n="20">plurimum autem temporis domi degitur: et potest uirtuti incumbere: et uirum perturbatum lenire: admonereque: superfluas eius et molestiores cogitationes abscindere: et ita dimittere ut quascunque molestias e foro domum tulerit: deponat: et que domi bona didicerit secum in forum obferat. </div>
            <div type="sub" n="21">Nihil enim potentius muliere bona: ad instituendum et informandum uirum quocumque uoluerit: neque tam leniter amicos neque magistros: neque principes: patietur: ut coniugem admonentem atque consulentem. </div>
            <div type="sub" n="22">habet enim uoluptatem quandam admonitio uxoria: cum plurimum amet: cui consulit. Multos possum afferre uiros asperos et immites: per uxorem mites redditos et mansuetos. </div>
            <div type="sub" n="23">ipsa enim mensa: lecto: filiorum communicatione: dicendis: tacendis: ingressu: exitu: et aliis pluribus: cum marito communicans: et ut corpus capiti coniuncta: </div>
            <div type="sub" n="24">si prudens erit et diligens: omnes uincet: et coniugis superabit diligentiam. </div>
         </div>
         <div type="sec" n="4">
            <div type="sub" n="1">Quamobrem admoneo ut hoc pacto fiat: et necessitati consulatur. Vt enim ad uirtutem mulier ita ad maliciam plurimum potest. </div>
            <div type="sub" n="2">Mulier Abesalom: mulier Amnon: perdidit. Ipsa Iob perdere conata est. Ipsa Nabal a cede eripuit. Ipsa uniuersam gentem liberauit. </div>
            <div type="sub" n="3">Et delbora et Iudith: et alie multe imperatorum functe sunt officiis. Ideo Paulus inquit. Quid enim scis mulier an uirum saluas? </div>
            <div type="sub" n="4">Et illis temporibus persida et Mariam et Priscillam apostolorum scimus imitatrices: ut et nos imitari debemus. </div>
            <div type="sub" n="5">Nec uerbis tantum. sed re informandus est coniunx. Quomodo autem reipsa eum erudiemus? </div>
            <div type="sub" n="6">Cum te non malam uiderit: non preciosis indutam: non superflua expetentem. sed necessariis contentam uiderit. tunc enim consulentem patietur. </div>
            <div type="sub" n="7">Quod si uerbis philosophaberis: re contrafeceris: nugas tuas reprehendet. </div>
            <div type="sub" n="8">sed cum uerbis operum etiam doctrinam addideris. tunc monita tua accipiet: tunc persuasus erit. Vt exempli gratia cum aurum non queres: neque margaritas: nec preciosas uestes. </div>
            <div type="sub" n="9">sed pro iis modestiam: beniuolentiam: et te indueris: et ab illo exiges. </div>
            <div type="sub" n="10">Nam si studendum est: ut uiro placeas: anima ornanda est: non corpus corrumpendum. Neque enim aurum adeo amabilem ac desiderabilem uxorem reddet: ut modestia: et caritas: et animus uitam exponendi pro marito. </div>
            <div type="sub" n="11">Hec uirum capiunt. Ille ornatus obstat ei: pecunias exponit: et sumptum: et sollicitudinem prebet: nec mariti animum uxori copulat. </div>
            <div type="sub" n="12">Amor enim: caritas: desiderium: nullam affert molestiam: nullam impensam. Sed econtrario et ille quidem ornatus usu deterior fit: </div>
            <div type="sub" n="13">hic in dies florentiorem animam reddit: et maiorem excitat caritatem. Quamobrem si uiro placere uis: ornato animam: pudicitia pietate: rei familiaris cura: </div>
            <div type="sub" n="14">Hec inquam confirmant amorem: qui nunquam cessat: neque senectus hunc tollit ornatum: non morbus. corporis autem: et hec: et alia plura auferunt. </div>
            <div type="sub" n="15">Nam anime bona prestantiora sunt quam corporis: huius ornatus inuidiam parit et zelotipiam. hic omni malo affectu: omni caret inani gloria. </div>
            <div type="sub" n="16">Hoc pacto et res familiaris facilius augebitur: et accessus facilis. cum auro non eris ornata: neque anulis digiti fulgebunt. </div>
            <div type="sub" n="17">sed in necessaria conferes. hoc est in cibum seruorum: et filiorum curam necessariam: et alia que in uita requiruntur: </div>
            <div type="sub" n="18">que si defecerint: oculi ea requirunt: cor angitur. Quod lucrum? que utilitas? Non sinit hoc magnum uideri: cum dolore torquetur. </div>
            <div type="sub" n="19">Nostis enim quod et si omnium pulcherrimam quis mulierem uideat: nisi letus sit exhilarari minime potest. Qui enim delectari uult: primum letetur: oportet. </div>
            <div type="sub" n="20">Cum autem aurum omne in uxoris ornamentis collatum est: et angustia res familiaris laborat: que potest esse coniugi uoluptas? Quamobrem si uiris placere uolumus: demus uoluptatis materiam. </div>
            <div type="sub" n="21">quod dabimus si ornatum et omne lenocinium auferemus. Hec enim circa nuptiarum tempora uoluptatem quandam habere uidentur: inde languescunt. </div>
            <div type="sub" n="22">Nam cum celum tam pulchrum sit: et sol tam clarus: ut nullum corpus eque clarum sit. neque tamen eum propter consuetudinem admiramur. quod de muliebri ornatu euenire par est. </div>
            <div type="sub" n="23">Hoc dico ut uos meliori ornem cultu: quem Paulus precepit: non auro et margaritis: neque uariis uestibus. sed qui decet mulieres: que dei cultum profitentur: bonorum uidelicet: operum ornamento. </div>
            <div type="sub" n="24">Sed foris placere uis: et laudari. Minime pudice mulieris hoc desiderium. Verumtamen si uis: et hos habebis amatores: et pudicicie tue laudatores. </div>
            <div type="sub" n="25">Illam nanque nemo modestus: nemo bonus laudabit. sed incontinentes et luxuriosi. neque etiam hii. sed et maledicent: cum mulieris incontinentiam intuebuntur. </div>
            <div type="sub" n="26">hanc et illi et hi omnes probabunt. utpote qui nihil ab ea mali acceperint sed continentie exemplum. Sic apud homines multum laudabitur. apud deum autem remunerabitur. </div>
            <div type="sub" n="27">Hunc igitur queramus ornatum ut in hac uita cum fiducia uiuamus. et futura consequamur bona. Gratia et benignitate domini nostri Ihesu christi cui honor et imperium in secula. Amen. </div>
         </div>
      </div>
      <div type="hom" n="62">
         <div type="title" n="title">Omelia LXII </div>
         <div type="sec" n="1">
            <div type="sub" n="1">Et erat quidam languens Lazarus a bethania castello Marie et Marthe sororum eius. Maria autem erat que unxit dominum ungento. </div>
            <div type="sub" n="2">Multi cum aliquem bonum et deo acceptum: mali aliquid: ut morbum: ut paupertatem: et huiusmodi: perpeti uident: perturbantur. sane ignari hoc maxime dei amicis contingere. </div>
            <div type="sub" n="3">Nam et Lazarus: et amicus christo et egrotus erat: ut ex mittentibus intelligitur. Ecce quem amas infirmatur. </div>
            <div type="sub" n="4">Erat inquit quidam languens Lazarus a bethania. Non ab re patrie eius meminit. Quamobrem in sequentibus dicet. </div>
            <div type="sub" n="5">Primum autem propositum aggrediamur. Sororum eius nos utiliter admonet. Maria inquit erat que unxit dominum ungento. </div>
            <div type="sub" n="6">Hoc in loco nonnulli dubitant cur christus id tollerasset. Ad quod illud primum intelligendum: non fuisse hanc meretricem illam: de qua apud Matheum et Lucam scribitur. sed aliam. </div>
            <div type="sub" n="7">ille meretrices et infames erant. hec honesta et studiosa. quippe que christum accipere curabat. eumque cum sorore diligebat et tamen permisit christus Lazarum mori. </div>
            <div type="sub" n="8">Sed qua nam gratia non (ut Centurio et Regulus) ipse ad christum profecte sunt. sed miserunt? Ob fiduciam et familiaritatem quam cum eo habebant: </div>
            <div type="sub" n="9">et mulieres erant infirme: et luctu detinebantur. Nam quod non contemnerent in sequentibus indicatur. Quod igitur hec illa non esset: constat. </div>
            <div type="sub" n="10">Sed et illam cur se tangere permisit? Vt eius mundaret maliciam: ut clementiam ostenderet. ut intelligas nullum morbum eius uincere bonitatem. </div>
            <div type="sub" n="11">Noli igitur id solum considerare quod permiserit. sed quomodo ad meliora conuerterit. </div>
            <div type="sub" n="12">Sed cur huius meminit historie euangelista? ut eius in Ihesum amorem ostenderet. et frequenter dicit. Amabat Lazarum et sorores eius. erudiens nos non egreferendum si boni uiri et deo amici aliquo morbo laborent. </div>
            <div type="sub" n="13">Ecce quem amas infirmatur. Ad misericordiam christum uolunt adducere. </div>
            <div type="sub" n="14">Adhuc tanquam hominem alloquuntur: quod et inde constat. Si fuisses hic non fuisset mortuus. Neque dixit. Ecce Lazarus infirmatur. sed quem amas. </div>
            <div type="sub" n="15">Quid christus? Hec infirmitas non est ad mortem. sed pro gloria dei: ut glorificetur filius dei per eum. </div>
            <div type="sub" n="16">Ecce quomodo iterum eandem suam et patris gloriam dicit. Nam cum dixisset dei: subdidit: ut glorificetur filius dei. Hec infirmitas non est ad mortem. </div>
            <div type="sub" n="17">Cum enim esset illic biduum moraturus: remittit nuncium: ut hoc significaret. in quo id admiratione dignum est: quod audientes sorores infirmitatem illam non esse ad mortem: inde mortuum uidentes: non sunt scandalisate: cum contra accidisset quam dixerat. </div>
            <div type="sub" n="18">sed ei obuiam facte sunt: neque mentitum putauerunt. Et illa particula. ut hoc in loco non causalis est. sed euentus. alia namque fuit morbi causa. usus est autem ad gloriam dei. </div>
            <div type="sub" n="19">Et hec dicens mansit in eodem loco duos dies. Qua gratia? ut exspiraret: et sepeliretur. ne quis posset dicere: quod non dum mortuum suscitarit: quod sopitus esset: quod dissolutus: quod abalienatus. non mortuus. </div>
            <div type="sub" n="20">Ideo tamdiu moratus est ut dicerent iam fetere. Dicit discipulis. Eamus in iudeam iterum. Quid tandem preter solitum hoc predixit Ihesus? </div>
            <div type="sub" n="21">Valde timebant. ideo prius admonet ne repentino discessu perturbarentur. Dicunt ei. Modo illic eras: et querebant te lapidare. </div>
            <div type="sub" n="22">Timebant enim ei ut debebant et sibi. Nondum enim erant perfecti. Dicit ei Thomas Eamus et nos et moriamur cum eo. </div>
            <div type="sub" n="23">Imbecillior enim erat ceteris: et magis incredulus. Quomodo ergo eos confirmat Ihesus? Nonne duodecim hore sunt diei? </div>
            <div type="sub" n="24">Aut hoc dicit quod qui nullius sibi sceleris conscius est: nullo afficietur malo. sed qui male fecerit. </div>
            <div type="sub" n="25">Quare minime timendum est. cum nihil dignum morte commiserimus. Aut quod qui lucem huius mundi uidet securus est. Si autem qui mundi lucem uidet: multomagis qui mecum est: nisi a me discesserit. </div>
            <div type="sub" n="26">His uerbis eos confirmauit: et eundi necessariam causam exponit: neque se ituros hierosolymam: sed bethaniam dicit. Dormit inquit Lazarus: et uado ut eum a sompno excitem. </div>
            <div type="sub" n="27">Hoc est. Non ad reprehendendum iudeos. sed amici causa. Dicunt. Domine si dormit saluus erit. </div>
            <div type="sub" n="28">ac si non necessaria esset profectio. Dicis inquiunt dormire. Nihil ergo nos ire cogit. Atqui propterea ipse amicum appellarat: ut necessariam profectionem ostenderet. </div>
         </div>
         <div type="sec" n="2">
            <div type="sub" n="1">Sed cum pigriores deprehenderet. tunc mortuum dicit. Primum itaque humilitatem pretulit. Cum uero non intelligerent. Mortuus est inquit: et gaudeo propter uos: </div>
            <div type="sub" n="2">ut credatis: cum absens predixerim. Quod resurrectionis mee magnum erit argumentum ne quis dubitet. </div>
            <div type="sub" n="3">Vides adhuc imbecilliores: et adhuc eius potentie ignaros fuisse discipulos? quod metu accidebat quo perturbabantur. </div>
            <div type="sub" n="4">et cum dormire eum dixisset: addidit. uado ut excitem eum. cum mortuum esse. non itidem. </div>
            <div type="sub" n="5">Non enim uerbis predicere uolebat: quod re erat confirmaturus. Semper enim nos admonet: ut inanem gloriam caueamus: et nihil de nobis temere promittamus. </div>
            <div type="sub" n="6">Quod si Centurionem consolatus dixit. Ego ueniam et curabo eum: uoluit eius fidem ostendere. </div>
            <div type="sub" n="7">Quod si quis roget quomodo eum dormire putarint discipuli: neque iis uerbis mortuum intellexerint cum diceret: uado ut excitem eum. </div>
            <div type="sub" n="8">Stultum enim erat si iturum Ihesum quinque et decem stadia putarent ut illum excitaret. Responderem. putasse eum in enigmate (ut plerumque solebat) locutum. </div>
            <div type="sub" n="9">Omnes enim iudeorum impetum formidabant. In primis autem Thomas. ideo inquit. Eamus et moriamur cum eo. </div>
            <div type="sub" n="10">Quidam autem dicunt: et eum mori optasse. Sed profecto timorem id uerbum arguit et imbecillitatem. inde fortior factus et insuperabilis. </div>
            <div type="sub" n="11">quod sane dignum admiratione est: ut qui ante crucem tam timidus erat: post magistri mortem et resurrectionis fidem pre omnibus tanto feruore flagraret. Tanta est christi potentia. </div>
            <div type="sub" n="12">nam qui cum christo in bethaniam ire non audebat: sine eo postmodum solus terrarum orbem peragrauit: et in mediis populis inclamantibus: et mortem minitantibus: intrepidus uersabatur. </div>
            <div type="sub" n="13">Quod si quindecim stadia aberat bethania: que circiter duo milia passuum efficiunt. quomodo erat quadriduanus Lazarus? Mansit duos dies: quorum pridie uenerat nuncius quo die mortuus erat. </div>
            <div type="sub" n="14">ita quarto uenit. Ideo se uocari passus est. neque ipse sponte sua uenit. ne qua orrietur suspicio. </div>
            <div type="sub" n="15">Neque ipse uenerunt que amabantur: sed alii mittuntur. Erat autem bethania iuxta hierosolimam quasi stadiis quindecim. </div>
            <div type="sub" n="16">ob cuius uicinitatem: multos eas uisitasse par erat. quare subdit. Quod multi ex iudeis uenerant ad Mariam et Martham: ut consolarentur. </div>
            <div type="sub" n="17">Quomodo consolabantur iudei a christo dilectas? (Edixerant enim ut quicunque christum confiteretur extra sinagogam fieret) </div>
            <div type="sub" n="18">uel propter uulneris magnitudinem: uel quia nobiliores reuerebantur: uel quia non mali erant qui ad eas uenerant. Multi nanque crediderunt. </div>
            <div type="sub" n="19">Hec autem dicit euangelista: ut testimoniis: Lazari mortem confirmet. Sed quid non aduocat sororem Martha cum obuiam christo proficiscitur? </div>
            <div type="sub" n="20">Vult sola occurrere: et rem nunciare: que cum bonam spem habere iuberetur. tunc Mariam uocat et in medio fletu: christo fit obuiam. </div>
            <div type="sub" n="21">Vides amoris magnitudinem? Ipsa est de qua inquit. Maria optimam partem elegit. Quomodo ergo uehementior hec que nihil audiuit? </div>
            <div type="sub" n="22">Martha imbecillior erat. quippe que cum tanta audisset: inquit tamen paulo post. Iam fetet: quadriduanus est. </div>
            <div type="sub" n="23">illa autem et si nihil tale accepisset. tamen inquiens. Domine si fuisses hic: frater meus non fuisset mortuus. </div>
         </div>
         <div type="sec" n="3">
            <div type="sub" n="1">Considerate mulierum sapientiam: quamuis imbecille essent. </div>
            <div type="sub" n="2">Viso enim christo: non statim in planctus et lamentationes proruperunt: ut usuuenit cum merore aliquo affecti: a notis uisitamur. </div>
            <div type="sub" n="3">sed continuo magistrum uenerantur et crediderunt. licet non perfecte ut decuit. </div>
            <div type="sub" n="4">Nondum enim norant: et quod deus esset: et quod propria uirtute et autoritate hec faceret. sed utrunque hic didicerunt. </div>
            <div type="sub" n="5">Illud enim ignorabant cum dicerent. Si fuisses hic: non fuisset mortuus frater meus. Hoc autem dicendo. Quecunque poposceris a deo dabit tibi deus: ac si de bono quodam et probato uiro loquerentur. </div>
            <div type="sub" n="6">Quid ad hec christus? Resurget frater tuus. Illud primum confutat. Quecumque poposceris a deo. Non enim inquit. Poscam. sed resurget. </div>
            <div type="sub" n="7">Nam si dixisset. O mulier adhuc humi iaces. Non egeo alterius auxilio: a meipso omnia facio. molestiora et supra mulieris intelligentiam fuissent. </div>
            <div type="sub" n="8">dicendo autem. Resurget. medium tenuit. et in sequentibus: ea que dixi significauit. </div>
            <div type="sub" n="9">Dicente enim. Scio quia resurget in resurrectione in noussimo die: apertius suam ostendit autoritatem. Ego sum inquit resurrectio et uita: quod alterius non egere auxilio indicat. Quippe qui uita est. </div>
            <div type="sub" n="10">Quod si alterius indigeret: Quomodo ipse et resurrectio esset et uita. Non ergo ita dixit: idem tamen significauit: </div>
            <div type="sub" n="11">et ad illam particulam. quecunque poposceris inquit. Omnis qui credit in me: etiam si mortuus fuerit: uiuet. se bonis habundare: et a se petendum ostendit. </div>
            <div type="sub" n="12">Et omnis qui uiuit et credit in me: non morietur in eternum. Intuere quo eius erigat animum. Non enim tantum queritur resurrectio Lazari </div>
            <div type="sub" n="13">sed et hanc et illam oportet intelligere resurrectionem. Propterea autem uerbis philosophatur. </div>
            <div type="sub" n="14">Quod si resurrectio ipse est et uita: nullo loco circumscribitur: sed ubique presens sanare potuit. Quod si dixissent ut Centurio. Dic uerbo: et sanabitur puer meus. itidem profecto respondisset. </div>
            <div type="sub" n="15">Cum autem ad se ut ueniret rogarent. ideo assensus est: ut eas a tanta humilitate erigeret. suam tamen absentis ostendit potestatem. ideo tardat. </div>
            <div type="sub" n="16">Non enim cognita esset gratia repente prestita: nisi corruptus esset et feteret. Et unde mulier futuram norat resurrectionem? </div>
            <div type="sub" n="17">Audierat christum multa de ea disputantem: quam iam uidere cupiebat: et adhuc humi uertitur. </div>
            <div type="sub" n="18">Nam cum audiret Ego sum resurrectio et uita: non respondit. Resuscita eum. sed ego credo quia tu es christus filius dei. </div>
            <div type="sub" n="19">Cui christus omnis qui credit in me etiam si mortuus: hac scilicet morte fuerit: uiuet: et omnis qui credit in me non morietur: illam uidelicet mortem. </div>
            <div type="sub" n="20">Nam ego sum resurrectio. Noli perturbari. si mortuus est frater uester. Hec non est mors. </div>
            <div type="sub" n="21">Primum eam ab euentu consolatur: et bene sperare iubet: dicendo. Et resurget frater. Et ego sum resurrectio. Et quod resurgens etiam si moriatur nihil patietur incomodi. </div>
            <div type="sub" n="22">Quamobrem non est huiusmodi mors dolenda. Hoc est: neque ipse mortuus est: neque uos moriemini. Credis hoc? Ait illi. Vtique domine. Ego credo quia tu es christus filius dei: qui in hunc mundum uenisti. </div>
            <div type="sub" n="23">Videtur mihi christi dictum mulierem non intellexisse. nouit tamen magnum esse: totum non perspexit. Propterea aliud interrogata: aliud respondet. </div>
            <div type="sub" n="24">Illud tamen primum consecuta est: quod fletum compescuit. Eiusmodi enim christi sermonis uirtus. ideo illa preuenit. hec secuta est. </div>
            <div type="sub" n="25">In magistrum namque beniuolentia: non multum presentem calamitatem sentire permittebat. Itaque cum gratia etiam mens mulieris philosophabatur. </div>
         </div>
         <div type="sec" n="4">
            <div type="sub" n="1">Verum enim uero etiam cum aliis malis hic muliebris morbus iam preualuit: ostentant planctus et dolores suos: cruentant brachia: scindunt capillos: laniant genas: </div>
            <div type="sub" n="2">partim ob dolorem: partim ad ostentationem. alie animo impudico in medio foro: brachia nudant. </div>
            <div type="sub" n="3">Quid facis mulier? Nudas te impudenter in medio foro: cum christi membrum sis: cum uiri adstent. </div>
            <div type="sub" n="4">et capillos uellis: et in miseros prorumpis eiulatus: et saltas: et insanarum mulierum more iactaris. Nonne te deum offendere arbitraris? </div>
            <div type="sub" n="5">Que nam hec insania? Nonne ridebunt gentiles? Nonne fabulam: nostram putabunt religionem? Dicent enim nullam esse resurrectionem. illusiones omnia christianorum dogmata et fallacias putabunt. </div>
            <div type="sub" n="6">Haud enim aliter quam si nihil post mortem remaneat: mulieres lamentantur. non attendunt scripturis. omnia illa figmenta ipse credere uidentur. </div>
            <div type="sub" n="7">siquidem si crederent mortuum non esse mortuum. sed ad meliorem uitam translatum: </div>
            <div type="sub" n="8">non utique ipsum tanquam nihil esset deplorarent. non adeo indignarentur. non tantas efferrent uoces incredulitatis indices. Nunquam te amplius uidebo. </div>
            <div type="sub" n="9">Omnia fabule nam si principali bono ita diffidunt: multomagis aliis que asserunt. Non ita gentiles effeminantur. Multi apud eos philosophati sunt. </div>
            <div type="sub" n="10">et cum audisset mater filium in prelio cecidisse: mox rogauit: quomodo se respublica haberet. </div>
            <div type="sub" n="11">Et alius philosophus coronatus cum audiret pro patria cecidisse: coronam deposuit. inde sciscitatus quomodo cecidisset: ut fortiter occubuisse cognouit: in caput statim coronam reposuit. </div>
            <div type="sub" n="12">Multi et filios et filias cedi: demonas reueriti: tradiderunt. Spartane autem mulieres: hortantur filios ut clipeum e prelio referant: aut super eo occumbant. </div>
            <div type="sub" n="13">Ideo pudet me gentiles hec sapere: nos impudentes esse. qui de resurrectione nihil intelligunt: intelligentium opera faciunt. qui intelligunt: ignorantium. </div>
            <div type="sub" n="14">et quod propter deum non faciunt: homines reueriti: faciunt sepenumero. </div>
            <div type="sub" n="15">Opulentiores femine capillos non soluunt: brachia non nudant. quod est maxime reprehendendum. non quod non nudent: sed quod non propter deum. sed ne turpes uideantur. </div>
            <div type="sub" n="16">Pudor luctum cohibet: dei metus non cohibet. Et quomodo hoc non summopere reprehendendum? Quod diuites diuitiarum gratia faciunt: diuino metu pauperes faciant. </div>
            <div type="sub" n="17">Sed econtra euenit. ille propter inanem gloriam philosophantur: he propter humilitatem preferunt impudentiam. Quid hoc absurdius? Omnia propter homines: omnia propter presentia facimus. </div>
            <div type="sub" n="18">Et stulte et ridicule loquuntur. Atqui dominus inquit. Beati qui lugent: peccata uidelicet: que nemo luget. Nemo anime sue curat perditionem. </div>
            <div type="sub" n="19">Quod lugere non iubemur: id lugemus. Quid inquit? cum homines simus: de morte hominis non est dolendum. Nunquid ego hoc prohibeo? Minime lugere: sed impudenter lugere ueto. Non sum immanis atque crudelis. </div>
            <div type="sub" n="20">Video naturam dolere: et quotidianam requirere consuetudinem. Non licet nullo affectu moueri. quod et christus ostendit. lachrymatus est. super Lazaro. eius sequere exemplum. </div>
            <div type="sub" n="21">Lachrymare. sed leniter et pudenter: et cum dei timore. Si hac ratione lachrymas fundes: non resurrectionis diffidentie argueris. sed egreferre carissimi seiuncionem uideberis. </div>
         </div>
         <div type="sec" n="5">
            <div type="sub" n="1">Nam et peregre proficiscentes: lachrymis prosequimur. non tamen ut mortuos. </div>
            <div type="sub" n="2">ita et tu lugeas: tanquam premiseris peregrinum. Hec ego non ut preceptor. sed ut permissor: humane conscius fragilitatis: admoneo. </div>
            <div type="sub" n="3">Quod si peccator et qui sepenumero deum offenderit moritur. is deflendus est: uel potius minime cum nihil illi afferat utilitatis. sed ea facienda: que ei aliquid conferre possint: elemosinas: oblationes. </div>
            <div type="sub" n="4">in hoc letandum est: quod malicia eius abscisa est iustus. Rursus letandum quod in tuto collocatur: quod liberatus est futura formidine. </div>
            <div type="sub" n="5">Si iuuenis. quod ex medio malorum ereptus est. Si senex: quod eo diutius usus est: quod maxime desiderabile uidebatur: uite satietate migrauit. </div>
            <div type="sub" n="6">Tu autem horum omissa consideratione: ancillas cedis: ac si ita demum defunctum honoribus prosequaris: quod ultime est dementie. </div>
            <div type="sub" n="7">honor enim mortuo: non fletus est: non eiulatus. sed hymni et psalmi: et uita optima. </div>
            <div type="sub" n="8">Ille moriens cum angelis euolabit. etiam si nemo exequiis interueniat. Perditus autem et si in funere uniuersam habuerit ciuitatem: nihil lucrabitur. </div>
            <div type="sub" n="9">Vis mortuum honorare? Alia uia aggrediendum est. Fac elemosinas. Que tibi ex multis fletibus utilitas? </div>
            <div type="sub" n="10">Ego et aliud malum audiui: quod multe etiam amatores per fletus alliciunt: maritalis amoris opinionem: lamentationum uehementia de se confirmantes. </div>
            <div type="sub" n="11">O diabolicam mentem. O sathane cogitationem. Quamdiu et terra et puluis? quamdiu sanguis et caro erimus? Celum tandem suspiciamus. Intelligamus spiritalem nostri partem. </div>
            <div type="sub" n="12">Quomodo gentiles arguemus? Quomodo qui hec faciunt consolabimur? Quomodo cum iis de resurrectione disputabimus? Quomodo de aliis sapientie partibus? Qua securitate uiuemus? </div>
            <div type="sub" n="13">Ex dolore enim prouenit mors. Considera uim perspectiuam anime. nihil sinit uidere necessariorum. inde multum detrimenti. </div>
            <div type="sub" n="14">illo enim modo et deum offendimus: neque nobis neque defuncto prosumus. hoc autem et deo placemus: et probamur ab hominibus. </div>
            <div type="sub" n="15">nam si non succumbemus: continuo doloris reliquie abolentur. Si indignabimur: in miseria relinquimur. Si gratias agemus: non merebimus. </div>
            <div type="sub" n="16">Et quomodo potest inquit non dolere qui filium uel uxorem amisit? Non dico ne doleat. sed ne immodice. </div>
            <div type="sub" n="17">Nam si intelligeremus deum illum abstulisse quem mortalem uirum ac filium habebamus. mox consolaremur. Indignari enim maius quiddam supra naturam querentis est. </div>
            <div type="sub" n="18">Homo natus et mortalis. quid doles: quod secundum naturam contigit? Nunquid doles quod edendo nutriris? Nunquid queris sine cibo uiuere? </div>
            <div type="sub" n="19">Ita et in morte. Nunquid queris immortalitatem? Mortalis natus es: Semel hoc diffinitum. Noli dolere. noli te affligere. sed ama que communiter omnibus statuta sunt. Doleant tibi peccata tua. </div>
            <div type="sub" n="20">hic optimus fletus. hec maxima sapientia. Hec ergo perpetuo defleamus ut celestem assequamur leticiam. Gratia et benignitate domini nostri Ihesu christi: cui honor et gloria in secula. Amen. </div>
         </div>
      </div>
      <div type="hom" n="63">
         <div type="title" n="title">Omelia LXIII </div>
         <div type="sec" n="1">
            <div type="sub" n="1">Nondum enim uenerat Ihesus in castellum. sed erat adhuc in illo loco ubi occurrerat ei Martha. </div>
            <div type="sub" n="2">Magnum bonum sapientia est. Sapientia nostra dico: non gentilium: que uerba sunt dumtaxat et fabule. neque ullam habent sapientiam. </div>
            <div type="sub" n="3">glorie nanque causa omnia faciunt. Magnum inquam bonum sapientia que nobis inde uicem reddit. </div>
            <div type="sub" n="4">Qui enim pecunias contemnit: iam hoc bonum consecutus est: quod superfluis et stultis curis liberatus est. Qui gloriam pessundat: premium inde accipit: quod nulli seruit. sed uera liberalitate perfruitur. </div>
            <div type="sub" n="5">Qui celestia concupiscit: remuneratione non caret. cum nihil presentia arbitretur: et facile dolorem omnem exuperet. Ecce nunc mulierem philosophantem inde premium consecutam. </div>
            <div type="sub" n="6">Etenim omnibus assidentibus dolens et plangens: non exspectauit ad se uenientem magistrum: neque decorum seruauit: neque luctu retenta est. </div>
            <div type="sub" n="7">Siquidem que in luctu sunt: cum aliis incomodis etiam hoc tenentur affectu: quod a presentibus affectant laudari. Quorum nihil Marie accidit. sed surgens euestigio: magistro obuiam facta est. </div>
            <div type="sub" n="8">Ihesus autem nondum in locum uenerat. Lento enim passu ambulabat: ne ad signum faciendum festinare uideretur. sed ab illis de eo iudicium ferri uolebat. </div>
            <div type="sub" n="9">Aut igitur hoc significare uult euangelista: aut quod cito accurrit: ut uenienti occurreret. </div>
            <div type="sub" n="10">Venit autem non sola. sed omni iudeorum turba subsequente: et perquam prudenter soror ei clam magistri aduentum significauit: ne consessum perturbaret. Neque cur surgeret dixit. Nam multi certe abiissent. </div>
            <div type="sub" n="11">Nunc uero tanquam fleturam ad monumentum secuti sunt et ex his iterum mortuum Lazarum confirmatur. Et procidit ad pedes eius. </div>
            <div type="sub" n="12">Vehementius quam soror amabat. Neque turbam reuerita est; neque opinionem quam de eo iudei habebant. Erant nanque multi maliuoli qui dicebant. Non poterat hic qui aperuit oculos ceci nati facere ut hic non moreretur? </div>
            <div type="sub" n="13">Sed omnem humanum affectum expulit: magistro presente: cuius solius facta est honoris uidelicet in dominum. Et quid inquit? Domine si fuisses hic: frater meus non fuisset mortuus. </div>
            <div type="sub" n="14">Sed quid nihil ad eam loquitur christus: ut ad sororem? Turba aderat: neque uerborum tempus erat. </div>
            <div type="sub" n="15">sed mouetur humano affectu: quem tantum primo uoluit estimari. </div>
            <div type="sub" n="16">Nam cum signum magnum (quale raro fecit) esset facturus: ex quo multa erat prouentura utilitas: ne turba absente nihil lucraretur: doloris affectu multos testes allicit: ne predam amitteret. </div>
            <div type="sub" n="17">Et primum humanam prefert naturam. Lachrymatur et perturbatur. Norat enim lachrymas excitare et affectum arguere. </div>
            <div type="sub" n="18">Illa enim particula. Et infremuit spiritu. motum illum cohibuisse signat. Et ait. Vbi posuistis eum? ne flendo interrogaret. </div>
            <div type="sub" n="19">Sed quid rogat? Non uult festinare. sed omnia ab illis discere: et hortatus facere: ut omni suspitione careret miraculum. </div>
            <div type="sub" n="20">Dicunt ei. Veni et uide. Lachrymatus est Ihesus. Nullum adhuc resurrectionis signum ostenderat: neque ut suscitaturus: sed ut lachrymaturus uenit: quod mox significatur. Ait enim. Dixerunt ergo iudei. </div>
            <div type="sub" n="21">Ecce quomodo amabat eum. Quidam autem ex ipsis dixerunt. Non poterat hic qui aperuit oculos ceci nati facere ut hic non moreretur? </div>
            <div type="sub" n="22">Nec in calamitatibus a malicia abstinebant. Atqui: facturus erat rem longe mirabiliorem. Longe enim maius est post mortem in uitam reuocare quam instantem propellere: </div>
            <div type="sub" n="23">in quo ergo eius uirtus erat admiranda: in eo Ihesum calumniantur. Confitentur autem aperuisse oculos ceci nati: et quod rursus debebant admirari cauillantur. ac si nihil fecisset. </div>
            <div type="sub" n="24">Nec in hoc solum eorum ostendit maliciam sed cum nondum ad monumentum uenerit eum criminantur. non exspectantes rei finem. Intuere corruptum eorum iudicium. </div>
         </div>
         <div type="sec" n="2">
            <div type="sub" n="1">Venit ad monumentum et rursum affectum arguit. Quid tandem tam diligenter: quociens lachrymatus sit meminit euangelista: et quod infremuerit? </div>
            <div type="sub" n="2">Vt intelligas uere naturam nostram induisse. Cum enim magna de eo loquatur: etiam in iis que ad corpus spectant: hoc in loco multo humilius loquitur. </div>
            <div type="sub" n="3">Nihil ut reliqui euangeliste in passione quod in agonia esset narrauit. sed contra quod retrorsum supinos reiecerit. Quod ergo illic omisit: hic per luctum implet. </div>
            <div type="sub" n="4">Nam de morte disputans inquit. Potestatem habeo ponendi animam meam. et nihil submisse loquitur. </div>
            <div type="sub" n="5">Ideo in humanitatis affectibus: incarnationis ueritatem ostendunt. Matheus enim ab agonia et tremore et sudore. hic a lachrymis humanitatem confirmat. </div>
            <div type="sub" n="6">Neque enim nisi nostre fuisset nature: et semel et iterum lachrymari coactus fuisset. Neque ullis respondet criminibus. </div>
            <div type="sub" n="7">Quid enim uerbis imponere eis silentium oportuit: cum mox rebus ipsis ad tacendum cogerentur: quod grauius fuit et maiorem incussit pudorem? </div>
            <div type="sub" n="8">Ait ergo. Tollite lapidem. Quid tandem absens non idem iusserat atque perfecerat? Quid non dimisso lapide suscitauit? </div>
            <div type="sub" n="9">Poterat enim qui corpus mortuum uoce mouerat: et corrupto animam inspirarat multomagis lapidem mouere. </div>
            <div type="sub" n="10">Sed cur non fecit? Vt eos testes fecisset miraculi: ne dicerent: quod et de ceco. Hic est: non est. </div>
            <div type="sub" n="11">Manus enim et presentia illorum: ipsum esse testabantur. Illi enim uel imaginationem uel prestigium aliquod opinari potuissent. </div>
            <div type="sub" n="12">Nunc cum affuerint. cum lapidem tulerint. cum ligatus exierit. cum iussus sit solui. cum amici presentes ipsum uiderint. et ex uestibus agnouerint: cum sorores fetere. et quadriduanum esse dixerint. </div>
            <div type="sub" n="13">Hec omnia sufficientia erant que uel impudentibus silentium imponerent. cum rei testes adessent. Ideo iubet ut lapidem tollant a monumento: ostendens seipsum suscitare. </div>
            <div type="sub" n="14">Ideo interrogat ubi posuistis eum: ut dicentes. Veni et uide. et ducentes ipsum: non possent dicere alium suscitatum: ut et uox et manus testificaretur. </div>
            <div type="sub" n="15">Vox dicendo ueni et uide. Manus: lapidem tollendo: et institas soluendo. Et uisus et auditus. Hic uocem audiendo. Ille uidendo exeuntem: et odoratus: odore offensus. Inquit enim iam fetet. quadriduanus est. </div>
            <div type="sub" n="16">Merito ergo dixi quod minime norat mulier quid Ihesus diceret cum inquit. Etiam si mortuus fuerit uiuet. Considera ergo quid hic dicat. tanquam iam impossibile esset. </div>
            <div type="sub" n="17">Erat enim admirabile ut quadriduanum et fetidum mortuum suscitaret. Discipulis enim inquit: ut glorificetur filius dei per eum. hic gloriam dei de patre inquit. </div>
            <div type="sub" n="18">Animaduerte audientium imbecillitatem: diuersi sermonis esse causam. Rememorat enim que superius dixerat arguens tanquam oblitam. Noluit iam presentes perturbare. Ideo inquit. Nonne dixi tibi si credideris uidebis gloriam dei. </div>
         </div>
         <div type="sec" n="3">
            <div type="sub" n="1">Magnum namque bonum fides est magnum inquam: et multorum bonorum causa. Vt dei opera homines facere possint in nomine illius. </div>
            <div type="sub" n="2">Si enim credideritis inquit: et dixeritis monti huic ut transferatur: fiet. Et qui credit in me maiora signa faciet quam ego in nomine meo. </div>
            <div type="sub" n="3">Que nam maiora? Etenim umbre ipsorum mortuos suscitabant. Sic enim predicauit christi potestas. </div>
            <div type="sub" n="4">Non enim tam mirabile fuit. quod uiuus miracula faceret: ut ipso mortuo alii in nomine eius maiora operarentur. </div>
            <div type="sub" n="5">Neque dubitandum fuit de eius resurrectione: neque si uisa fuisset ita esset confirmata. qui enim resurgentem uidisset dicere poterat fuisse fantasma. </div>
            <div type="sub" n="6">qui uero solo eius nomine inuocato maiora miracula uidet: quam cum in carne cum hominibus uersatus est: non sane incredulus esset. nisi maiorem in modum desiperet. </div>
            <div type="sub" n="7">Magnum igitur bonum fides: cum a uehementi amore et flagranti animo procedit. ipsa sapientes nos indicat. </div>
            <div type="sub" n="8">ipsa humanam detegit uilitatem. et inferius omissis rationibus: de celestibus disputat. et quod humana sapientia inuenire non potest: in quo deficit: hoc fides dirigit. hoc docet. </div>
            <div type="sub" n="9">Hanc igitur complectamur. neque rationibus distrahamur. Cur gentiles nihil inuenire possunt? Dic queso? Nonne externam omnem nouere sapientiam? </div>
            <div type="sub" n="10">Vnde ergo piscatores et tentoriorum opifices: et indoctos superare non potuerunt? Quoniam illi rationibus. hi fide omnia perficiebant. </div>
            <div type="sub" n="11">ideo et Platonem et Pithagoram. et philosophos omnes. necnon et astrologos: mathematicos: geometras: arithmetricos. </div>
            <div type="sub" n="12">et omnis sapientie professores: superarunt et meliores facti sunt: quanto stultis illis et insanis ueriores philosophi euaserunt. </div>
            <div type="sub" n="13">Hi enim statim animam immortalem esse: non tantum dixerunt. sed et persuaserunt. </div>
            <div type="sub" n="14">Illi antea nihil norant: quod esset anima. Postquam autem inuenerunt et diuiserunt eam a corpore: iterum in errorem prolapsi sunt. aliqui corpus eam dixerunt. alii compositum. nonnulli cum corpore dissolui. </div>
            <div type="sub" n="15">necnon celum animatum et deum. Piscatores autem dei opus professi sunt. et omnibus persuaserunt. </div>
            <div type="sub" n="16">Quod autem gentiles rationibus usi sint minime mirum. quod autem qui fideles uidentur: ii animales inueniantur. est sane ridiculum. </div>
            <div type="sub" n="17">propterea decipiuntur. Et alii quidem: qui dicunt scire deum: ut ipse seipsum nouit: quod nemo ne illorum quidem ausus est dicere. </div>
            <div type="sub" n="18">Alii non posse deum sine passione generare. neque ei quicquam amplius a nobis: habere permittunt. Alii quod recta uia nihil proficit. Sed tempus non est hec in presentia reprehendendi. </div>
         </div>
         <div type="sec" n="4">
            <div type="sub" n="1">Quod autem nihil proficiat fides recta: si uita praua sit: et christus et Paulus pluribus ostendit. Inquit enim. Non omnis qui dicit mihi domine domine intrabit in regnum celorum. </div>
            <div type="sub" n="2">Et. Multi dicent mihi in illa die. Domine nonne in nomine tuo prophetauimus? Et dicam eis. nescio uos. Et iterum. Nolite gaudere quod demonia uobis obediunt. </div>
            <div type="sub" n="3">Qui hic non attendunt: facile in uicia delabuntur. etiam si fidem rectam habeant. </div>
            <div type="sub" n="4">Sed nos hec fugiamus. neque enim sine uita recta deus uideri potest. Pacem inquit persequimini. et sanctificationem. sine qua nemo uidebit dominum. </div>
            <div type="sub" n="5">Sanctificationem continentiam appellat: ut unusquisque sua contentus sit uxore. neque alienam querat. Qui sua contentus non est: saluus esse non potest. sed necessario peribit. Etiam si innumera bona opera fecerit: </div>
            <div type="sub" n="6">Fornicando impossibile est intrare in regnum celorum. immo non fornicatio hec. sed adulterium. </div>
            <div type="sub" n="7">Quemadmodum enim alligata uiro: si alium cognoscit: adulteratur. ita alligatus uxori: si aliam habet: adulterii reus est. hic non hereditabit regnum celorum. sed in geennam intrudetur. </div>
            <div type="sub" n="8">De his inquit deus. Vermis eorum non morietur. neque ignis extinguetur. Nullam enim ueniam consequitur: qui capta uxore: post hoc carnis remedium aliene iniuriatur. hoc iam lasciuia est. </div>
            <div type="sub" n="9">quod si ab uxore sua multi ieiunii et orationis tempore: abstinent: qui sua contentus non est. sed alienam introducit: quantum sibi mali accumulat? </div>
            <div type="sub" n="10">Si suam repudiare et alii uacare non licet (est enim adulterium) quantum ille accusandus est qui sue aliam addit? </div>
            <div type="sub" n="11">Nemo igitur hunc morbum anime insidere permittat. sed radicitus euellat. neque enim tantum uxorem: quantum seipsum offendit. </div>
            <div type="sub" n="12">hoc enim adeo apud deum scelestum uidetur. ut si uxor ab idolatra uiro ipso nolente discedat: puniatur. si ab adultero minime. </div>
            <div type="sub" n="13">Considera ergo huius morbi maliciam. nam si qua fidelis inquit habet uirum infidelem. et ipse consentit habitare cum illa: non dimittat uirum. </div>
            <div type="sub" n="14">De fornicatrice autem. Si quis dimiserit uxorem suam preter rationem fornicationis: facit ipsam mechari. nam si consuetudo unum corpus facit. si quis meretrici admiscetur unum cum meretrice corpus efficitur. </div>
            <div type="sub" n="15">Quomodo ergo ornata accipietur: cum sit membrum christi? Quomodo ei iungetur corpus meretricis? </div>
            <div type="sub" n="16">Et intuere excessum. Que cum infideli habitat non est immunda. Sanctificatus est inquit uir infidelis in muliere fideli. In fornicaria autem. </div>
            <div type="sub" n="17">Nunquid membra christi faciemus membra meretricis? illic sanctificatio manet si cum uxore cohabitat. hic discedit. Graue itaque malum fornicatio. graue inquam et immortale afferens supplicium. </div>
            <div type="sub" n="18">et in hac uita innumera secum mala trahit. Cogitur enim uitam miseram et infelicem uiuere qui hoc morbo afficitur. Neque meliori loco res sue sunt quam eorum qui suppliciis distrahuntur. Alienam domum trepidus et formidolosus ingreditur: omnia timet: et seruos: et liberos. </div>
            <div type="sub" n="19">Quare hortor hoc uos morbo dissoluatis. quod si non placet: nolite hec sacra ingredi penetralia. </div>
            <div type="sub" n="20">Siquidem minime oportet scabiosas et morbidas oues: insanarum et beneualentium grege uersari: sed ab ouili exigende sunt: quoad bonam recipiant ualitudinem. </div>
            <div type="sub" n="21">Membra christi sumus. nolimus fieri meretricis. Non est locus hic: lupanar. sed ecclesia. Si membra meretricis habes: abesto ab ecclesia. ne presentia tua sordescat. </div>
            <div type="sub" n="22">Quod si nulla esset geenna: nullum supplicium. quo tamen animo: post coniunctionem illam: et nuptiales faces: post iustum lectum: et liberorum susceptionem: post quotidianam consuetudinem: pateris aliam supponere? </div>
            <div type="sub" n="23">Cur non uereris: non erubescis? Qui post uxorum mortem aliis admiscentur: ii reprehenduntur a multis quamuis puniri non possint. </div>
            <div type="sub" n="24">Tu uiuente uxore aliam superducis? Quenam hec incontinentia? De his inquit. Vermis eorum non morietur: et ignis non extinguetur. </div>
            <div type="sub" n="25">Perhorresce minas. formida supplicium. Non est tanta hic uoluptas quanta illic pena. Sed absit ut aliquis huic sit obnoxius supplicio. sed per sanctificationem omnes christum uideant: et promissa bona consequantur. </div>
            <div type="sub" n="26">Gratia et benignitate domini nostri Ihesu christi: cum quo patri gloria in secula. </div>
         </div>
      </div>
      <div type="hom" n="64">
         <div type="title" n="title">Omelia LXIV </div>
         <div type="sec" n="1">
            <div type="sub" n="1">Ihesus autem eleuatis sursum oculis dixit. Pater gratias ago tibi quoniam audisti me. Ego autem sciebam. quia semper me audis. sed propter populum qui circumstat dixi. </div>
            <div type="sub" n="2">Quod sepenumero dixi id et in presentia repetam: deum scilicet non adeo suam spectare dignitatem ut nostram salutem. neque ut magnum aliquid loquatur. sed ut nos possit allicere. </div>
            <div type="sub" n="3">Propterea alta et magna raro: et ea abscondita. sed humilia et abiecta frequenter loquitur. </div>
            <div type="sub" n="4">Cum enim his populum magis adduceret: magis etiam utebatur. non tamen semper. ne postea offenderentur. neque conticet. ne presentes scandalisarentur. </div>
            <div type="sub" n="5">Illi nanque qui perfecti futuri erant: ex uno alte et magnifice dicto: totum poterant intelligere. hi autem cum rudes essent. nisi sepenumero eadem audissent: nullum cepissent emolumentum. </div>
            <div type="sub" n="6">Certe neque post tantam doctrinam prestant. sed eum lapidibus petunt et persequuntur: et interficere conantur: et blasphemum appellant. cum equalem se faceret deo: Et nunc dicunt blasphemare. Cum autem dixisset remittuntur tibi peccata tua. iterum demonium habere dicunt. </div>
            <div type="sub" n="7">Et cum mortem superare: qui uerba sua audiret. et se in patre. et patrem in ipso: esse. et de celo se descendisse: diceret: eum relinquunt et perturbantur. </div>
            <div type="sub" n="8">Que si raro dicta minime ferebant. longeminus si semper alte et magnifice locutus esset. </div>
            <div type="sub" n="9">Nam cum dicit. Sicut mandauit mihi pater sic loquor. Et ego a meipso nihil loquor. tunc credunt. Multi inquit crediderunt in eum. </div>
            <div type="sub" n="10">Quod si humilia fidem faciunt. sublima auferunt. Nonne ultime amentie est: non intueri humiliter propter auditores locutum? </div>
            <div type="sub" n="11">Nam et alio in loco cum magnum quiddam dicere uellet: et reticuisset: causam attulit ne scandalisarentur. Proiice hamum in mare. </div>
            <div type="sub" n="12">quod et in hoc loco. Cum enim dixisset. Ego sciebam quia semper me audis. prosecutus est. Propter circumstantem populum dixisse ut crederent. Nunquid nostra hec uerba sunt? Num humana coniectura? </div>
            <div type="sub" n="13">Cum enim ex rebus ipsis non credamus eos in magnis scandalisari: et ipse dicat se ideo humilia loqui ne scandalisarentur. Quis deinceps a natura humiliter ipsum locutum suspicabitur. et non eorum indulgentem imbecillitati? </div>
            <div type="sub" n="14">Et alibi uoce celitus delata dicebat. Non propter me hec uox facta est. sed propter uos. </div>
            <div type="sub" n="15">Atqui magnum decet multa de se humiliter predicare: non autem humilem et abiectum magnifice. </div>
            <div type="sub" n="16">Indulget auditorum imbecillitati. et humilitatem eos: et se carnem nostram accepisse erudit. </div>
            <div type="sub" n="17">ne ue deo contrarium: et non uenisse a deo: et legem soluere arbitrarentur: utque odium populi auerteret: cum frequenter in ueteri testamento dicatur. Dominus deus tuus dominus unus est. </div>
            <div type="sub" n="18">Quod enim humilis et abiectus magnifice de se loquatur nulla est causa. nec ratione aliqua nititur. sed sola amentia est et impietas: et audacia non toleranda. </div>
            <div type="sub" n="19">Qua ergo gratia: humilia loquitur qui arcane illius et inenarrabilis est substantie? Et eorum que diximus gratia: et ne etiam putaretur ingenitus. </div>
            <div type="sub" n="20">Nam et Paulus quid tale timuisse uidetur. cum ait. Preter eum qui ei cuncta subiecit. </div>
            <div type="sub" n="21">Impium enim hoc suspicari. Nam si minor patre et alterius substantie: equalis existimatus esset. Nonne omnia fecisset: ut ea tolleretur opinio? </div>
            <div type="sub" n="22">Nunc contra facit inquiens. Si non facio opera eius qui misit me: nolite mihi credere. Et cum dicit. Ego in patre et pater in me est equalitatem nobis signat. </div>
            <div type="sub" n="23">Erat hec omnino tollenda opinio: si inferior fuisset: et nullo pacto dicendum. Ego in patre et pater in me est aut unum sumus. aut. Qui uidet me uidet et patrem. </div>
            <div type="sub" n="24">De uirtute nanque sermo erat. dicendo. Ego et pater unum sumus. Et de potentia. Sicut pater suscitat mortuos et uiuificat. sic et filius quos uult uiuificat. </div>
            <div type="sub" n="25">Quod qui alterius esset substantie minime facere potuisset. Quod si potuisset non oportebat id dicere. ne quis unam et eandem esse substantiam arbitraretur. </div>
            <div type="sub" n="26">Si enim ne suspicarentur deo contrarium esse: etiam que sibi non conueniunt de se nonnunquam loquitur. longe magis tunc. </div>
            <div type="sub" n="27">Dicere nanque ut honorificent filium: sicut et patrem. et opera que ille facit: et ego similiter facio. </div>
            <div type="sub" n="28">et se resurrectionem esse et uitam. et lucem mundi: equiperantis est se patri: et illorum confirmantis suspitionem. </div>
            <div type="sub" n="29">Nunc autem quod legem non soluat tot rationibus excusat. opinionem autem equalitatis ad patrem: non modo non tollit. sed confirmat. </div>
            <div type="sub" n="30">et dicentibus illis blasphemas. quia te deum facis. ex operibus equalitatem monstrauit. </div>
         </div>
         <div type="sec" n="2">
            <div type="sub" n="1">Et quid filium hoc fecisse dico: cum pater non indutus carnem multa de se humilia dici passus sit: propter auditorum salutem? </div>
            <div type="sub" n="2">Ade enim inquit. Vbi es? Et illud. Vt cognoscam si forte secundum clamorem eorum perficientur. Et. Nunc cognoui quia times deum tuum. Et si forte audiant et si intelligant. </div>
            <div type="sub" n="3">Et quis daret cor meum populi huius sic esse? Et non est similis tibi inter deos domine. Et multa huiusmodi in ueteri testamento: si quis notaret: diuina maiestate indigna inueniret. </div>
            <div type="sub" n="4">Et de Achaab dictum est. Quis decipiet mihi Achaab? Et quotiens gentilibus deis per comparationem preponitur. semper indigna sunt deo uerba. Sed aliter digna efficiuntur. </div>
            <div type="sub" n="5">quoniam tam clemens est: ut propter nostram salutem etiam digna se uerba contemnat. </div>
            <div type="sub" n="6">Nam et quod homo filius factus sit. et serui formam acceperit: quod humilia et loqueretur: et de se dici permiserit indignum deo. Indignum sane: si quis eius consideret maiestatem. dignum rursus: si immensa eius benignitas et clementia consideretur. </div>
            <div type="sub" n="7">Est et alia tam humilium uerborum causa: qua patrem norant: et uenerabantur. filium autem ignorabant. </div>
            <div type="sub" n="8">Ideo ad ipsum frequenter confugit tanquam confessum: utpote cum non adhuc ipse eam haberet autoritatem. non ex se. sed ex auditorum stulticia atque imbecillitate. </div>
            <div type="sub" n="9">Ideo orat et dicit. Pater gratias ago tibi. quoniam audisti me. Quod si quos uult uiuificat: et sicut pater ita uiuificat. quare orat? </div>
            <div type="sub" n="10">Sed uide iam in ipsum uenisse locum. Vt ergo tulerunt lapidem. </div>
            <div type="sub" n="11">Ihesus eleuatis sursum oculis dixit. Pater gratias ago tibi. quoniam audisti me. Ego autem sciebam quia semper me audis. sed propter populum qui circumstat dixi: ut credant quia tu me misisti. </div>
            <div type="sub" n="12">Interrogemus hic hereticum. Num preces ei quid contulerint ad Lazarum suscitandum. </div>
            <div type="sub" n="13">Quomodo ergo alia sine precibus fecit miracula? Tibi inquit dico demonium egredere ab isto. Et uolo: mundare. Et surge tolle grabatum tuum. Et remittuntur tibi peccata tua. Et mari. Tace obmutesce. </div>
            <div type="sub" n="14">Quid autem prestaret apostolis: si preces ei ad miracula opitularentur. Immo neque illi precibus omnia faciebant. sed multa Ihesu nomine inuocato. </div>
            <div type="sub" n="15">Quod si eius nomen tantum poterat: quomodo ipse precum auxilio indigebat? quo si indigebat. non utique nomen eius eam habuisset potestatem. </div>
            <div type="sub" n="16">Cum autem hominem fecit. quid precatus est? Nonne magna deprehenditur equalitas? Faciamus inquit hominem. Quid autem imbecillius: si ei orandum fuit? </div>
            <div type="sub" n="17">Sed uideamus quid orat. Pater gratias ago tibi. quia audisti me. Et quisnam unquam ita precatus est. </div>
            <div type="sub" n="18">priusquam quicquam diceret? Gratias ago tibi inquit: ostendens se non egere precibus. </div>
            <div type="sub" n="19">Omnia enim facis que uolo. non tanquam non posset. sed tanquam una esset ipsorum sententia. </div>
            <div type="sub" n="20">Sed qua gratia orationis forma usus est? Non me. sed illum causam dicentem audi. propter circumstantem populum ut credant. quia tu me misisti. </div>
            <div type="sub" n="21">Non dixit ut credant me minorem: et quod diuino indigeam auxilio: sine quo nihil facere possum. sed quod tu me misisti. </div>
            <div type="sub" n="22">Hec omnia preces ostendunt: si simpliciter eas accipiamus. Non dixit. Misisti me imbecillum: seruitutis conscium: a meipso nihil potentem. </div>
            <div type="sub" n="23">Sed his omnibus omissis. ne quid horum suspicareris: ponit ueram orationis causam. ne me deo contrarium arbitrentur. ne dicant non esse a deo. </div>
            <div type="sub" n="24">ut secundum uoluntatem tuam hoc me fecisse ostendam. tantum non dicens. Si essem contrarius deo: res non processisset. Audisti me. et ad amicos dici solet: et equales. </div>
            <div type="sub" n="25">Ego sciebam quia semper me audis. hoc est ut fiat uoluntas mea: non egeo precibus ad persuadendum. Vna enim uoluntas est. </div>
            <div type="sub" n="26">Ad quid ergo preces? Propter infirmiores. Et cum hec dixisset clamauit uoce magna. </div>
            <div type="sub" n="27">Cur non dixit in nomine patris mei: ueni foras. aut resuscita eum pater. sed omnibus his omissis orantis forma accepta: re ipsa suam prefert autoritatem. </div>
            <div type="sub" n="28">quia et hoc sapientie sue est: ut uerbis humilitatem: re potestatem pre se ferat. </div>
            <div type="sub" n="29">Cum enim nulla alia de re christum possent accusare quam quod non esset a deo. et ita multitudinem deciperent. hac gratia per excessum id refutat: et eo modo quem imbecillitas exigebat. </div>
            <div type="sub" n="30">Poterat enim aliter ostendere inter se conuenientiam. sed eo populus preuenire non poterat. </div>
            <div type="sub" n="31">Et ait Lazare ueni foras. hoc est quod dixerat. Venit hora quando mortui audient uocem filii dei: et qui audierint uiuent. </div>
            <div type="sub" n="32">Vt enim non existimares ab alio uirtutem accepisse: superius te docuit. et nunc per opera ostendit. </div>
            <div type="sub" n="33">Et non dixit. Resurge. sed ueni foras. et mortuum tanquam uiuentem appellat. </div>
         </div>
         <div type="sec" n="3">
            <div type="sub" n="1">Quid hac potestate par? Quod si non propria uirtute hoc facit. quid in eo plus esset quam in apostolis qui dicebant. Quid nobis attenditis. tanquam propria uirtute hoc faciamus hunc ambulare? </div>
            <div type="sub" n="2">Quod si non sua operabatur potestate. quid non id quod apostoli dicebat? </div>
            <div type="sub" n="3">Et ita ipsi essent sapientiores: qui gloriam propulsarent. Et iterum. Quid attenditis nobis tanquam propria uirtute faciamus? Similes uobis homines sumus. </div>
            <div type="sub" n="4">Preterea apostoli quod nihil ex se facerent totis uiribus persuadere conabantur. ipse autem cum eam de se concitasset opinionem. nonne abstulisset si falso eius potestas crederetur? </div>
            <div type="sub" n="5">Quis hoc dixerit? Sed contra ait. Propter circumstantem populum: ut credat. Quod si crederent non opus esset precibus. </div>
            <div type="sub" n="6">Si enim non erat indignum se precari. quare illis causam imputat? Quare autem non dixit ut credant quod tibi non sum equalis? </div>
            <div type="sub" n="7">Oportuit enim in hanc suspitionem uenire. Sed cum legem soluere existimaretur (nihil illis dicentibus). Nolite inquit putare quia ueni soluere legem. Nunc autem confirmat opinionem. </div>
            <div type="sub" n="8">Omnino autem quid opus fuit tantis ambagibus et obscuritatibus? Satis fuerat dicere. Non sum par. Quid ergo non dixit inquit non facio uoluntatem meam? </div>
            <div type="sub" n="9">Et hoc obscure: et ob illorum imbecillitatem: et ea ratione qua et orauit. Quid autem significat. Quoniam audisti me? hoc est: nulla in re tibi contrarius sum. </div>
            <div type="sub" n="10">Queamadmodum igitur ea particula. Quoniam audisti me: non signat quod ipse non potuerit. non enim tantum impotentia esset. sed stultitia. Siquidem ante preces nescisset eum sibi assensurum. </div>
            <div type="sub" n="11">et si nesciebat. quomodo dixit. Vado ut a sompno excitem eum. et non dixit. Vado ut rogem patrem ut excitet? </div>
            <div type="sub" n="12">Queamadmodum inquam id non imbecillitatis. sed stultitie: ita et illa. Quia semper me audis. aut idem signat. aut ad illorum locutus est suspitionem. </div>
            <div type="sub" n="13">Quod si neque ignorabat neque imbecillis erat. constat propterea humiliter locutum: ut saltem id per excessum dictum cogaris confiteri: non secundum eius dignitatem. sed ut ad auditorum descenderet imbecillitatem. </div>
            <div type="sub" n="14">Ideo dixit quoniam me audisti. </div>
            <div type="sub" n="15">Minime inquies sed ut ostenderet excellentiam. Atqui hoc pacto et nimiam humilitatem et tantum hominem esse indicabat. </div>
            <div type="sub" n="16">Neque enim precari dei est et eius qui deo assidet. Vides nulla alia causa ad hoc uenisse quam propter illorum incredulitatem? </div>
            <div type="sub" n="17">Intuere rem ipsam eius potestatem testantem. Prodiit ergo Lazarus ligatus. </div>
            <div type="sub" n="18">Inde ne imaginationem quandam esse putares. Prodire enim ligatum non minus admirandum uidebatur. quam suscitari. Iussit solui: ut tangentes et propius facti noscerent uere resurrexisse. </div>
            <div type="sub" n="19">Et inquit. Sinite abire. Intuere quam nullam gloriam expetat. Non ducit eum. non iubet secum esse: ut rem ostentet facto miraculo. </div>
            <div type="sub" n="20">Alii admirabantur. alii phariseis adnunciarunt. Quid igitur illi? Cum admirari et obstupescere eos oporteret: ipsum qui suscitauerat interficere uoluerunt. </div>
            <div type="sub" n="21">O amentiam. Qui in aliis corporibus mortem uicerat: ei mortem inferre arbitrabantur. Et dicunt. Quid facimus? quia hic homo multa signa facit. </div>
            <div type="sub" n="22">Adhuc hominem appellant. cum tale diuinitatis eius testimonium acceperint. quid facimus? Credere oportuit: et colere: et adorare: neque amplius hominem existimare. </div>
            <div type="sub" n="23">Si dimittimus eum sic: omnes credent in eum. et uenient romani: et tollent regnum nostrum: et gentem. Quid sibi his uerbis uolunt? </div>
            <div type="sub" n="24">Populum concitare tanquam tirannide periclitaturum. Si uiderint inquiunt romani turbam ipsum sequentem. sub tirannide nos esse arbitrabuntur: et destruent nostram ciuitatem. </div>
            <div type="sub" n="25">Et qua nam gratia? Dic queso. Nunquid seditionem docebat christus? Num disuadebat censum dari cesari? Nonne regem ipsum facere uoluistis et renuit? Nonne humilem et abiectam uixit uitam? Nonne et domo et aliis huiusmodi caruit? </div>
            <div type="sub" n="26">Hec ergo sine ratione ulla dicebant. sed inuidia tantum. Verum id sibi contigit: cum minime exspectarent: et ciuitatem et gentem ceperunt romani: postquam christum interemerunt. </div>
            <div type="sub" n="27">Erant enim que faciebat christus minime formidanda. Qui enim egrotos sanabat: qui optimam docebat uitam: qui principibus parere iubebat. non confirmabat: sed propulsabat tirannidem. </div>
            <div type="sub" n="28">Illi sane seditionem docebant. hic contra. </div>
            <div type="sub" n="29">Quid enim simile subostendebat. Num satellitibus stipabatur? Num se muniebat? Num solitudines obsidebat? </div>
            <div type="sub" n="30">Sed ne affectu aliquo dicere uiderentur: totam periclitari ciuitatem: et se reipublice consulere. et de ultimo ipsorum periculo habendam rationem dicunt. </div>
            <div type="sub" n="31">Non hec uobis captiuitatis causa fuit. sed longe alia. Huius namque captiutatis: et ante: babilonie et anthiochi: </div>
            <div type="sub" n="32">non fuit causa quod apud uos boni uiri sed quod mali et iniusti et deum prouocantes: uersabantur. Verum enimuero inuidia nihil uidet. sed cecat animam. </div>
            <div type="sub" n="33">Nonne Ihesus mansuetudinem docuit? Nonne alapis cesos non ulcisci? Nonne iniuria affectos tolerare? </div>
            <div type="sub" n="34">Nonne ad accipiendum quam ad miserendum aliis malum promptiores esse admonuit? Nunquid hec tirannidem constituentis sunt: quam tollentis? </div>
         </div>
         <div type="sec" n="4">
            <div type="sub" n="1">Sed ut dixi grauis quidem affectus est inuidia: et plenus simulatione. Hic orbem terrarum innumeris impleuit malis. hinc iudicia complentur: </div>
            <div type="sub" n="2">hinc liuores et pecuniarum amor: et principatus. hinc inanis gloria. hinc uie obsidentur. hinc mare pirate percurrunt. hinc per orbem terrarum cedes. hinc genus nostrum dissipatur. </div>
            <div type="sub" n="3">Quodcunque uideris malum ab inuidia prouenit. iam in ecclesias irrepit: et a principio multa operata est mala. Hic morbus auariciam peperit: que omnia confudit. iustiticiam corrupit. </div>
            <div type="sub" n="4">Dona enim sapientum oculos excecant: et tanquam frenum ori: auertunt et cohibent testimonia. Hec pro liberis seruos reddit. </div>
            <div type="sub" n="5">De hac quotidie loquimur: et nihil proficimus. Feris peiores efficimur. orphanos nudamus et uiduas: pauperibus uim inferimus: </div>
            <div type="sub" n="6">et eorum augemus miseriam. Hec mihi periit pietas e terra: et nihil nobis nisi fletus relinquuntur. Et hoc singulis diebus dicendum est. </div>
            <div type="sub" n="7">Nihil precando. nihil consulendo. nihil admonendo proficimus. relinquitur fletus. </div>
            <div type="sub" n="8">Hoc et christus fecit cum multa hierosolimis sine profectu admonuisset: eorum lachrymatus est calamitatem. </div>
            <div type="sub" n="9">Hoc et prophete faciunt. hoc et nos faciamus. fletus iam tempus est: et lachrymarum: et lamentationum. Nunc recte dici potest. Vocate flentes: et ad sapientes mittite: et loquantur. </div>
            <div type="sub" n="10">Hoc fortasse pacto morbum qui claras domos habitat: qui agros rapina complectitur: eiicere poterimus. Lugendi tempus est. </div>
            <div type="sub" n="11">sed et opitulamini mihi: uos qui iniuriam accipitis: qui spoliati estis: opitulamini: legete: et lachrymarum mearum socii estote. Verum non nos sed illos lugeamus. </div>
            <div type="sub" n="12">non nobis iniuriam intulerunt. sed perdiderunt seipsos. Vos enim pro accepta iniuria regnum dei. illi geennam pro lucro assequuntur. </div>
            <div type="sub" n="13">Ideo melius est iniuriam accipere: quam facere. Lugeamus eos non communi luctu: sed quo sacre nos littere docent prophetas luxisse: </div>
            <div type="sub" n="14">Lugeamus cum Hesaia dicente. Ve coniungentibus domum domui. et agrum agro adiicientibus: ut a uicino aliquid auferant. Nunquid habitatis solum in terra? domus magne et pulchre: et non erunt qui eas habitent. </div>
            <div type="sub" n="15">Lugeamus cum Naum et dicamus cum eo. Ve qui edificant in altum domum suam. Imo lugeamus eos christum imitati dicentem. Ve uobis diuitibus. quia sitietis. quoniam accepistis mercedem uestram et consolationem. </div>
            <div type="sub" n="16">Lugeamus sine intermissione: et nisi turpe sit etiam plangamus. Dicamus cum propheta. Nolite lugere mortuum. sed raptorem: auarum: cupidum: insaciabilem. </div>
            <div type="sub" n="17">Quamobrem mortuos lugemus cum iam nihil proficere possumus? Hos lugeamus qui mutari possunt. Sed nobis lugentibus ipsi fortasse rident. </div>
            <div type="sub" n="18">etiam et hoc lugendum: cum rident quod flendum esset. Si lamentationibus nostris quid mouentur: cessandum est a luctu: tanquam corrigendi sint. </div>
            <div type="sub" n="19">Verum cum nullo doloris sensu tanguntur: perstemus in dolore. Lugeamus non diuites simpliciter. sed auaros cupidos: raptores. </div>
            <div type="sub" n="20">Possunt enim diuitie recte et laudabiliter expendi: cum in egenos eas conferimus. Auaricia autem criminanda est atque accusanda. </div>
            <div type="sub" n="21">Lugeamus igitur. sequetur fortasse aliqua emendatio. Et licet qui in hunc morbum inciderint non liberentur. alii tamen in eum non incident. sed mundi seruabuntur. </div>
            <div type="sub" n="22">Vtinam et ipsi liberentur: et nemo amplius tali peste comprehendatur: ut simul omnes promissis nobis bonis perfruamur. Gratia et benignitate domini nostri Ihesu christi cui gloria in secula. </div>
         </div>
      </div>
      <div type="hom" n="65">
         <div type="title" n="title">Omelia LXV </div>
         <div type="sec" n="1">
            <div type="sub" n="1">Vnus autem ex ipsis Caiphas nomine. cum esset pontifex anni illius dixit eis. Vos nescitis quicquam nec cogitatis. quia expedit uobis ut unus moriatur homo pro populo: et non tota gens pereat. </div>
            <div type="sub" n="2">Infixe erant gentes in corruptione quam fecerant. in laqueo hoc quem absconderant comprehensus erat pes eorum. </div>
            <div type="sub" n="3">quod iudeis contigit. Ipsi nanque dicebant interimendum christum ne romani uenirent et tollerent eorum gentem et ciuitatem. </div>
            <div type="sub" n="4">Postquam autem interemerunt: ea perpessi sunt: et que eorum uitandorum gratia fecerant: in ea iis patratis inciderunt. </div>
            <div type="sub" n="5">sed qui interemptus ab illis est: celum habitat: qui interemerunt infernum. Atqui: non huc intendebant </div>
            <div type="sub" n="6">sed cogitauerunt inquit eum interficere: ab illo die. Dixerunt enim. Venient romani et tollent regnum nostrum et gentem. Vnus autem ex ipsis Caiphas nomine. cum esset pontifex anni illius dixit. cum ceteris esset impudentior. Vos inquit nescitis quicquam. </div>
            <div type="sub" n="7">Quod illi dubitabant et deliberandum proposuerant (Dixerunt enim. Quid faciemus?) hic impudenter et aperta fronte et temerarie decreuit. </div>
            <div type="sub" n="8">Vos nescitis quicquam: neque cogitatis. quia expedit uobis ut unus moriatur homo pro populo: et non tota gens pereat. Hoc autem a semetipso non dixit. sed cum esset pontifex anni illius prophetauit. </div>
            <div type="sub" n="9">Vides quanta sit pontificalis potestatis uirtus? Cum enim pontifex esset licet indignus: prophetauit. nescius tamen quid diceret. </div>
            <div type="sub" n="10">et os tantum gratia. non autem scelestum cor attigit. Multi preterea alii: futura predixerunt indigni. Nabuchodonosor. Pharao. Baalam et omnium causa manifesta. </div>
            <div type="sub" n="11">Quod autem dicit: hoc est. Vos sedetis adhuc: pigrius rem intuemini: et nescitis unius hominis salutem pro communi contemnendam. </div>
            <div type="sub" n="12">Vide quanta spiritus potentia: a mala mente uerba prophetica: et admirationis plena: elicere potuit. </div>
            <div type="sub" n="13">Filios autem dei gentes appellat euangelista: ab eo quod futurum erat. Quemadmodum et ipse inquit. Et alias oues habeo: quas etiam a futuro ita appellat. </div>
            <div type="sub" n="14">Quid autem signat. cum esset pontifex anni illius? Cum aliis et hic etiam mos corruptus erat. Non enim perpetuum iam sacerdotium. sed annuum dabatur. ex quo uenales facti erant principatus. </div>
            <div type="sub" n="15">Verumtamen etiam sic aderat adhuc spiritus. Postquam autem in christum manus extenderunt. tunc eos dereliquit et abiit ad apostolos. </div>
            <div type="sub" n="16">Et hoc uelum scissum signat. et christi uox dicentis. Ecce dimittetur domus uestra deserta. Et Iosephus qui paulopost fuit inquit quosdam angelos adhuc exspectantes: nisi migrarent: ut eos relinquerent. </div>
            <div type="sub" n="17">Quoad enim uinea perstitit: omnia facta sunt. ex quo autem heredem interemerunt. mox perierunt: </div>
            <div type="sub" n="18">et tanquam speciosam uestem a puero inutili iudeorum accipiens deus: fidelibus seruis ex gentibus tradidit: et desertos illos dimisit et nudos. Nec parum fuit quod inimicus hec prophetasset. </div>
            <div type="sub" n="19">sed quod alios allicere potuit. contra enim quam uellet euenit. Nam post Ihesu mortem futuro supplicio liberati sunt fideles. </div>
            <div type="sub" n="20">Sed quid signat. ut congregaret in unum? Quod qui prope erant et qui longe unum corpus reddidit. qui rome est: indos corpus suum esse arbitratur. </div>
            <div type="sub" n="21">Quid huic congregationi simile? Et omnium est caput christus. Ab illo ergo die cogitauerunt ut interficerent eum. Atqui antea temptarant. Dicit enim. Propterea querebant eum iudei interficere. Et iterum. Quid me queritis interficere? </div>
            <div type="sub" n="22">Sed tunc querebant: nunc suam confirmarunt sententiam. Ihesus autem iam non palam ambulabat apud iudeos. Iterum more hominis sibi cauet: et frequenter hoc facit. </div>
         </div>
         <div type="sec" n="2">
            <div type="sub" n="1">Causam autem diximus propter quam sepenumero discessit. et nunc iuxta desertum in ciuitate que dicitur euphrata: mansit cum discipulis suis. </div>
            <div type="sub" n="2">Quopacto discipulos perturbari arbitraris uidentes suum magistrum more hominis sibi salutem querere? Nemo iam eum sequebatur. Et cum prope esset dies festus omnes hierosolimam concurrebant. </div>
            <div type="sub" n="3">cum alii letarentur. et celebritati studerent. soli discipuli latent et periclitantur. tolerabant tamen. Etenim cum pascha esset et scenophegia in galileam concesserant. </div>
            <div type="sub" n="4">inde in die festo in fuga et latibulis soli omnium in magistri beneuolentia perseuerabant. Hinc Lucas eum dixisse inquit. Ego perseueraui in temptationibus. </div>
            <div type="sub" n="5">Hec dicebat ut ostenderet auxilio suo uires eos accepisse. Et ascenderunt multi hierosolimam de regione ante pascha ut sanctificarent seipsos. Et dederant pontifices et pharisei mandatum. ut si quis cognouerit ubi sit indicet: ut apprehendant eum. </div>
            <div type="sub" n="6">Admirabilis sanctificatio cum iniqua uoluntate. cum homicida mente: cum sanguinolentis manibus. Et dicebant. Quid putatis. quia non uenit ad diem festum? </div>
            <div type="sub" n="7">In paschate ei insidias tendebant. et solemnitatis diem in cedem conuertebant. Quasi dicant. Huc uenturus est. tempus eum aduocat. O impietatem. </div>
            <div type="sub" n="8">cum magis uirtuti est incumbendum. magis a sceleribus abstinendum. tunc innocentem capere conantur. Atqui cum iam idem temptarent. non modo nihil assecuti sunt: sed ridiculi apparuerunt. </div>
            <div type="sub" n="9">ideo frequenter in eos Ihesus incidens euadit. et uolentes se interimere cohibet: et dubios reddit. cum uirtutis sue demonstratione quereret ut compungerentur. Et cum captus esset ut non propria ipsorum uirtute. sed illius permissu eum cepisse intelligerent. </div>
            <div type="sub" n="10">reiecit eos retrorsum. </div>
            <div type="sub" n="11">Ante sex dies pasche uenit in bethaniam ubi fuerat Lazarus mortuus: manducabat apud eos: et Martha ministrabat. Lazarus uero unus erat ex discumbentibus. </div>
            <div type="sub" n="12">quod uere resurrectionis erat signum. cum post tot dies et uiueret: et comederet. Vnde constat in domo eius prandere. utpote amici qui christum acceperat. </div>
            <div type="sub" n="13">Multi dicunt in alia domo discubuisse. Maria autem non ministrabat sed discipula hic etiam erat: et spiritalius afficebatur. </div>
            <div type="sub" n="14">Neque ministrabat tanquam uocata: neque communi uacabat ministerio sed soli Ihesu honorem impendit. neque tanquam homini adest. sed tanquam deo. </div>
            <div type="sub" n="15">hac gratia diffudit ungentum: et capillis capitis sui pedes tersit. que non erant indicia quod de Ihesu quicquam suspicaretur: ut multitudo. </div>
            <div type="sub" n="16">Quod iudas sub pietatis obtentu reprehendit. Tum christus. Bonum opus operata est in sepulturam meam. Quid autem discipulum in muliere non reprehendit: neque dixit ut euangelista furem esse. </div>
            <div type="sub" n="17">Voluit enim multa eum patientia arguere. Quod enim sciret proditorem esse ante nonnunquam arguit: quod non omnes crederent: et unum ex iis diabolum esse. </div>
            <div type="sub" n="18">Demonstrauit ergo quod ipsum proditorem cognosceret. non tamen manifeste reprehendit. sed ei indulsit. ut a proposito reuocaret. Sed quomodo alius inquit euangelista omnes discipulos idem locutos? Sane locuti sunt. sed non eodem animo. </div>
            <div type="sub" n="19">Quod si quis inquireret quid tandem cum fur esset: loculi ei pauperum committebantur? Cur auarum fecisset dispensatorem? Illud sane dicemus: deum arcanam intelligere rationem. Quod si quid et a nobis est coniectandum: ut omnem tolleret proditionis materiam. </div>
            <div type="sub" n="20">Neque enim poterat dicere pecuniarum id cupiditate fecisse. Sufficientes enim loculi esse debebant qui eius satisfacerent cupiditati. sed sola malicia. Christus autem multa permittebat. </div>
            <div type="sub" n="21">Ideo furem non arguit: quamuis non ignoraret: et malam eius obstruit cupiditatem: et omnem abstulit excusationem. </div>
            <div type="sub" n="22">Sinite eam inquit in diem sepulture mee hoc fecit. quo uerbo iterum proditoris meminit: </div>
            <div type="sub" n="23">quem minime hec reprehensio tetigit: neque placauit. Atqui hoc uerbum facile potuit eum in misericordiam adducere. </div>
            <div type="sub" n="24">Quasi diceret. Molestus sum et grauis. sed exspecta parumper et migrabo. Hoc enim respexit cum diceret. Me autem non semper habebitis. </div>
            <div type="sub" n="25">sed nihil horum ferum et insanientem animum flexit. licet his multo plura: et diceret et faceret. et pedes eius eadem nocte lauisset: et ad mensam secum adhibuisset: quod et latronum animos mulcere assolet. et alia uerba locutus est quibus etiam lapides molliri potuissent: </div>
            <div type="sub" n="26">nec multo ante. sed eadem die: ut minime obliuioni mandare potuerit. Sed aduersus omnia perstitit immobilis. </div>
         </div>
         <div type="sec" n="3">
            <div type="sub" n="1">Grauis namque morbus est auaricia. grauis inquam qui et oculos cecat: et aures obstruit: et fera seuiores reddit. </div>
            <div type="sub" n="2">non conscientiam. non amiciciam. non consuetudinem. non proprie anime salutem cognoscere sinit. sed semel ab omnibus discedens: in seruitutem sibi quos cepit more seuissimi tiranni uendicat. </div>
            <div type="sub" n="3">Et quod in hac aspera seruitute grauissimum est: quod etiam gratias sibi habendas persuadet. et quanto ei magis seruiunt: magis letantur: et maiori afficiuntur uoluptate. Et ita maxime incurabilis morbus: </div>
            <div type="sub" n="4">ita fera insuperabilis efficitur. Hic giezi pro discipulo et propheta lepra perfudit. Hic ananiam et saphiram perdidit. Hic Iudam proditorem effecit. </div>
            <div type="sub" n="5">Hic iudeorum principes corrupit. cum dona acciperent et furibus communicarent. Hic innumera bella indixit. Vias sanguine: fletibus et lamentis ciuitates implet. Hic mensas scelestas reddidit: et cibos iniquitate aspersit. </div>
            <div type="sub" n="6">Ideo idolatriam eum appellauit Paulus. non tamen tam formidabilis est idolatria. Sed cur ita appellauit? </div>
            <div type="sub" n="7">Habent nonnulli pecunias et iis uti non audent. sed nepotibus reseruant et intacta ad alios transmittunt: tunc et tanquam dona deo dedicata tangere minime audent. </div>
            <div type="sub" n="8">quod si quando coguntur tanquam ad nephas aliquod timide ueniunt. preterea tanquam quis idolum lapideum: aurum et claustris et uectibus cohibent. pro templo arcam preparantes: et argenteis uasis recondentes. </div>
            <div type="sub" n="9">Nonne ita aurum adoras: ut ille idolum? Item: ille et oculos et animam traderet potius quam idolum. </div>
            <div type="sub" n="10">Non aliter affecti sunt auri amatores. Sed non adoro aurum inquies? Neque ille idolum dicet. sed inhabitantem demonium. </div>
            <div type="sub" n="11">Ita et tu: licet non aurum. eius tamen aspectu et cupiditate anime: insidentem demonem adoras. </div>
            <div type="sub" n="12">Demone enim grauior est pecuniarum cupiditas: qua multi magis persuasi sunt: quam illi ab idolis: quibus non omnia parent. huic uero omnia. et quodcunque faciendum suggerit: obsequuntur. </div>
            <div type="sub" n="13">Quid dicit auaricia? Esto omnibus inimicus obliuiscere naturam. contemne deum. sacrificium mihi teipsum offer. Dicto citius parent. </div>
            <div type="sub" n="14">Et idolis quidem boues sacrificant. auaricia offer mihi animam: inquit: et persuadet. </div>
            <div type="sub" n="15">Vide quas habeat aras. que libamina accipiat. Regnum celorum auari non possidebunt. Neque has minas formidant. quamuis hec cupiditas infirmissima sit. </div>
            <div type="sub" n="16">quippe que non insita: non naturalis est. Fuisset enim nobis a principio. sed aurum iam non erat: neque quispiam aurum amabat. </div>
            <div type="sub" n="17">Sed si placet unde malum hoc prouenerit dicam. Vnusquisque maiori emulatus: morbum hunc auxit: et nolentem preoccupans irritauit. </div>
            <div type="sub" n="18">Cum enim splendidas domos: diffusos agros: seruorum greges: argentea uasa: uestimentorum copiam: intuerentur. ut hec superarent: pro uiribus contenderunt. Itaque primi secundis causam: secundi: minoribus prebuerunt. </div>
            <div type="sub" n="19">Quod si continentes esse uoluissent: non sane fuisset posteris cupiditatis exemplum. immo neque ulla his excusatio est. Sunt enim qui pecunias contemnunt. </div>
            <div type="sub" n="20">Et quis nam inquies? Hoc grauissimum est: quod impossibile uideatur: ut quis uincat maliciam: neque quispiam rectus iudicetur. </div>
            <div type="sub" n="21">Adducam tamen multos: et in ciuitatibus: et in montibus. Et quid proficiemus? Neque enim propterea meliores euadetis. Sed non nunc nobis de hoc sermo habetur ut diuitie minuantur. </div>
            <div type="sub" n="22">Velim sane. uerum cum maius uobis onus impendat: non cogam. Sed ne aliena concupiscatis: et aliquid in egenos conferatis: admoneo. Multos autem inueniemus rebus suis contentos: sua curantes: et iustis uiuentes laboribus. </div>
            <div type="sub" n="23">Quid hos non imitamur: non emulemur? Consideremus maiores nostros. Num facultates eorum steterunt? Tantum eorum nomina durant: et incorrupta seruantur. </div>
            <div type="sub" n="24">Num magni alicuius uiri balneum: et diuersorium: et suburbana aspicientes: recordati quantum laborem subierit: ingemiscimus? Quanta rapuit: </div>
            <div type="sub" n="25">et nihil apparet? sed alii in eius deliciis delectantur: quod nunquam ille suspicatus est: fortasse et inimici. ut magis puniatur. </div>
            <div type="sub" n="26">Huiusmodi et nos manent. Proculdubio moriemur: et hic noster finis. Quantam impensam: quanta odia subierunt? Quid hinc emolumenti? </div>
            <div type="sub" n="27">Immortale supplitium: et nullum malis remedium: neque uiuentes tantum sed et mortui ab omnibus accusantur? </div>
            <div type="sub" n="28">Quid cum multorum imagines in domibus positas intuemur? Nonne magis dolemus? Vere bene inquit propheta. Veruntamen stulte perturbatur omnis homo uiuens. </div>
            <div type="sub" n="29">Profecto harum rerum cura perturbatio est. perturbatio inquam et anxietas superflua: qua omnino in eternis tabernaculis carebimus. </div>
            <div type="sub" n="30">Hic enim alius laborat: alius fructum capit. illic laborum suorum quisque dominus est: et multiplicem mercedem accipit. </div>
            <div type="sub" n="31">Ad illam ergo possessionem properemus: illic edificemus: ut quiescamus cum christo Ihesu domino nostro. Amen. </div>
         </div>
      </div>
      <div type="hom" n="66">
         <div type="title" n="title">Omelia LXVI </div>
         <div type="sec" n="1">
            <div type="sub" n="1">Cognouit ergo turba multa ex iudeis. quia illic esset: et uenerunt. non propter Ihesum tantum. sed ut Lazarum uiderent. quem suscitauit a mortuis. </div>
            <div type="sub" n="2">Quemadmodum diuitie incautos perdere consueuerunt: ita et principatus. ille nanque in auariciam. hic in insaniam hominem impellit. </div>
            <div type="sub" n="3">Ecce iudeorum turba que subdita erat bene sentit. principes uero insaniunt. Quod enim illi crediderint testantur frequenter euangeliste: quod multi de turba crediderunt ei. </div>
            <div type="sub" n="4">ex principibus minime. sed inquiunt. Nunquid aliquis principum credidit in eum? </div>
            <div type="sub" n="5">Sed quid inquiunt de turba? Qui non nouerunt legem: maledicti sunt. Qui credebant: eos maledictos dicebant. se autem qui negabant: sapientes. </div>
            <div type="sub" n="6">Et in hoc loco: multi cum miracula uiderent: crediderunt. principes autem suis sceleribus non contenti: etiam Lazarum interimere temptabant. </div>
            <div type="sub" n="7">Esto christus sabatum soluerit. quod equalem se patri fecerit. et propter romanos ut dicitis: eum uelitis interficere. Quid Lazarum potestis accusare ut de eius cogitetis interitu? Nunquid beneficium accipere: crimini dandum est? </div>
            <div type="sub" n="8">Considera quantum cedi studebant. Atqui multa signa fecerat Ihesus. sed nullum ita eos efferauit. non paraliticus: non cecus: curati. </div>
            <div type="sub" n="9">Hoc enim natura admirabilius erat. et post multa factum et mirandum erat: mortuum quadriduanum ambulantem et loquentem uidere. Sane quidem. Non tamen festi diei officia erant: cedibus coinquinare celebritatem. </div>
            <div type="sub" n="10">Preterea illic uidebantur christum ob sabbati solutionem accusare: et hoc pacto turbam abducere. hic cum nihil queri posset: contra sanatum irritantur. Neque poterant dicere quod patrem oppugnaret. oratio enim Ihesu eis silentium imposuit. </div>
            <div type="sub" n="11">Siquidem cum omnis reprehendendi ausa eis ablata. et signum manifestissimum esset: in cedem feruntur. Quod et in ceci miraculo fecissent: nisi sabbatum habuissent: quod calumniarentur. </div>
            <div type="sub" n="12">Accedit ad hoc: quod ignobilis ille erat: et iecerunt eum e templo. hic uero clarus. quod constat ex multitudine eorum qui ad sorores eius consolandas uenerant. et quod omnibus spectantibus miraculum factum erat: cum maxima omnium admiratione. </div>
            <div type="sub" n="13">Idcirco omnes: etiam omisso festo: bethaniam ad eum uisendum concurrebant: </div>
            <div type="sub" n="14">hoc eos angebat. temptarunt ergo eum interimere. et nihil audere sibi uidebantur. adeo erant prompti ad cedem. Hac gratia hoc in primis uetuit lex non occides. et hoc propheta accusat inquiens. Manus eorum plene sanguine. </div>
            <div type="sub" n="15">Quomodo ergo cum non palam ambularet in iudea: et in desertum secessisset iterum audenter reuertitur? Quoniam eorum furorem absentia sua iam extinxerat. </div>
            <div type="sub" n="16">Ad hec multitudo precedens et subsequens: sufficiens erat: que eos ne quid in christum molirentur perterreret. Nullum enim miraculum adeo eos mouit. ut Lazari resurrectio. </div>
            <div type="sub" n="17">Et alius euangelista inquit: quod strauerunt ad eius pedes uestimenta: et quod uniuersa ciuitas commota perquam honorifice eum acceperunt. </div>
            <div type="sub" n="18">Fecit autem hoc ut aliam prophetiam figuraret: aliam impleret. et idem alterius rei est principium: alterius finis. </div>
            <div type="sub" n="19">Illud enim letare quod rex tuus uenit tibi mansuetus: per prophetiam implens. quod asinum ascenderit futurum prefigurauit. Nam immundum gentium genus: ei subdi oportebat. </div>
            <div type="sub" n="20">Quomodo autem alii dicunt quod discipulos misit dicens. Soluite asinam et pullum. hic autem tantum quod asino inuento sedit super eo? </div>
            <div type="sub" n="21">Vtrunque fieri potuit: solutam asinam ducentibus discipulis: super eam Ihesum sedisse. </div>
            <div type="sub" n="22">Ramos autem palmarum et oliuarum: et uestes: strauerant: ostendentes maiorem iam de eo quam de propheta opinionem habere. </div>
            <div type="sub" n="23">Et dicebant. Osana. Benedictus qui uenit in nomine domini. Vides hoc maxime merore eos affecisse: quod omnes crederent: deo non esse contrarium. </div>
            <div type="sub" n="24">et hoc maxime populum scindebat: quod a patre uenire diceret. Sed quid signat letare filia sion: </div>
            <div type="sub" n="25">cum omnes iudeorum reges ut plurimum iniusti essent et cupidi: et multitudinem euerterent: et hostibus traderent? </div>
            <div type="sub" n="26">Confide inquit. hic talis non est. sed humilis et mansuetus: quod ex asino ostenditur. Non enim exercitu stipatus ingressus est. sed solo asino. </div>
            <div type="sub" n="27">Hoc autem non cognouerunt discipuli eius primum: quod erat scriptum de eo. Ecce quod plura ignorabant. quoniam ipse nondum eis reuelauerat. </div>
            <div type="sub" n="28">Etenim cum inquit. Soluite templum hoc: et in triduo suscitabo illud. neque tunc intellexerunt. Et alius euangelista ait. quod erat absonditus sermo ab eis. et nesciebant eum resurrecturum a mortuis. </div>
            <div type="sub" n="29">Sed non ab re abscondebatur. quare alius inquit euangelista: quod audiendo dolebant: et erant tristes: </div>
            <div type="sub" n="30">quia resurrecturum non cognouerant et eorum superabat ingenium. Sed cur id eis non aperuit? Quoniam magnum erat. </div>
         </div>
         <div type="sec" n="2">
            <div type="sub" n="1">Et contemplare euangeliste sapientiam. quod priorem suam ignorantiam predicare non erubescit. Quod enim scriptum esset norant. quod de christo: ignorabant. </div>
            <div type="sub" n="2">Siquidem scandalisati essent: si rex talia perpessurus: atque tradendus esset. Preterea non continuo: quod regnum diceret: intellexerunt. </div>
            <div type="sub" n="3">Nam et alius inquit euangelista: de huius mundi regno eos arbitratos. Testificabatur autem turba Lazarum resurrexisse. Non enim tot repente conuersi essent inquit: nisi credidissent miraculo. </div>
            <div type="sub" n="4">Pharisei ergo dixerunt ad semetipsos. Videtis quia nihil proficimus. Ecce mundus totus post ipsum abiit. </div>
            <div type="sub" n="5">Videntur mihi hec esse uerba recte sentientium. non audentium tam palam loqui. ex euentu tamen illos conuincentes: quamuis frustra conarentur. Mundum autem in hoc loco iterum turbam appellat. </div>
            <div type="sub" n="6">Consueuit enim scriptura mundum: et mundi creaturam: et uiciosos appellare. Illud cum inquit. Proferens secundum numerum mundum suum. Hoc: ut mundus uos non odit. me autem odit. </div>
            <div type="sub" n="7">Que diligenter consideranda sunt. ne ex nominis equiuocatione ausam prebeamus hereticis. </div>
            <div type="sub" n="8">Erant autem gentiles quidam ex iis qui ascenderant ut adorarent. cum iam prope essent ut proseliti fierent: ad festum uenerant. et cum Ihesu fama extenderetur dicunt Philippo. Volumus Ihesum uidere. </div>
            <div type="sub" n="9">Venit philippus et dicit Andree. utpote qui prior erat et rem ei communicat. Sed neque ipse simpliciter id recepit. audierat enim. In uiam gentium non ambulaueritis. </div>
            <div type="sub" n="10">Ideo cum discipulo locutus magistro refert. Vterque enim Ihesum affati sunt. Qui respondit. Venit hora ut clarificetur filius hominis. Nisi granum frumenti cadens in terram mortuum fuerit ipsum solum manet. </div>
            <div type="sub" n="11">Quid significat uenit hora? Dixerat. In uiam gentium ne abieritis. Vt omnem tolleret a iudeis impudentie occasionem: eos a gentilibus cohibuit. </div>
            <div type="sub" n="12">sed cum illi in pertinatia perstarent. hi accederent. tempus iam passionis aduentare inquit omnibus consumatis. </div>
            <div type="sub" n="13">Quod si nobis his esset contumacibus inherendum: illis penitus reiectis. hoc sane nostra foret prouidentia indignum. </div>
            <div type="sub" n="14">cum enim ad gentes discipulos post passionem esset missurus. iam inquit tempus ad crucem aduentare. Non tamen prius eos dimisit. ut esset in testimonium eis. </div>
            <div type="sub" n="15">Etenim antequam in Ihesum impetum facerent iudei: antequam crucifigerent. Non dixit. Euntes docete omnes gentes. sed in uiam gentium ne abieritis. Et non missus sum nisi ad oues que perierant domus israhel. Et non bonum est accipere panem filiorum: et dare canibus. </div>
            <div type="sub" n="16">Cum autem odio a suis haberetur: et ita: ut interficeretur: superfluum erat persequentibus inherere. Etenim recusarunt ipsum dicentes. Non habemus regem: nisi cesarem. </div>
            <div type="sub" n="17">tunc eos dimisit: cum dimissus esset ab eis. Ideo inquit. Quociens uolui congregare filios uestros: et noluistis. Sed quid signat granum frumenti nisi cadens mortuum fuerit? </div>
            <div type="sub" n="18">De cruce loquitur: ne perturbarentur. Cum gentiles accesserunt: tunc mortuum esse. hoc inquit maxime populos adducet: et mei augebit preconium. </div>
            <div type="sub" n="19">Inde cum non ita uerbis persuaderet: rerum experientia id aggreditur inquiens. hoc in frumento contingere: ut mortuum maiorem fructum afferat. Quod si hoc in seminibus euenit: multomagis in me. </div>
            <div type="sub" n="20">Sed non intellexerunt discipuli: quid diceret. Ideo frequenter idem repetit euangelista: excusans quod postmodum fugerint. Talem etiam de resurrectione disputans rationem Paulus attulit. </div>
         </div>
         <div type="sec" n="3">
            <div type="sub" n="1">Quam igitur habebunt excusationem qui resurrectioni non credunt. cum in seminibus et in plantis quotidie hoc uideamus: ac etiam in generatione nostra? </div>
            <div type="sub" n="2">Primum enim corrumpi semen oportet: inde fieri generationem. Omnino autem cum deus aliquid facit: nulla opus est ratione. </div>
            <div type="sub" n="3">Quomodo nos ex nihilo fecit? Hoc ad christianos dico dicentes credendum scripturis. Ego autem et aliud dicam ab humanis rationibus. </div>
            <div type="sub" n="4">alii maliciam. alii uirtutem sectantur. Sed malicie sectatorum: multi feliciter in ultimam peruenerunt senectutem. uirtutis autem contra. </div>
            <div type="sub" n="5">Quomodo ergo pro meritis unusquisque accipiet? Quando? Certe inquiunt. sed corpora non resurgent. </div>
            <div type="sub" n="6">Nonne audiunt Paulum dicentem. Oportet autem corruptibile hoc induere incorruptionem? Neque animam intelligit. quippe que non corrumpitur: et resurrectio de mortuo dicitur. Cecidit corpus. </div>
            <div type="sub" n="7">Quare corporis resurrectionem negas? An non possibilis deo est? Quod dicere: summe amencie est. An non decet? Quamobrem? </div>
            <div type="sub" n="8">Vt corruptibile quod et laboris est et mortis particeps: in premiis communicet. Si non decuisset. neque a principio factum esset. Nonne carnem ipse accepit? </div>
            <div type="sub" n="9">Quod acceperit et ipsum suscitauerit: audi quid dicat. Infer digitum tuum huc: et uide quia spiritus ossa et neruos non habet. </div>
            <div type="sub" n="10">Quare Lazarum suscitauit: si melius fuisset sine corpore suscitare? Quid inter signa et beneficia hoc adnumerauit? Quid cibos prebuit? Nolite dilectissimi ab hereticis decipi. </div>
            <div type="sub" n="11">Est enim resurrectio: est iudicium. Hec tollunt: quicunque nolunt operum suorum rationem reddere. Etenim oportet resurrectionem talem esse: qualis fuit christi. </div>
            <div type="sub" n="12">Primicie etenim ille est: et primogenitus mortuorum. Sed dicent. Resurrectio. hoc est anime purificatio. et a peccatis mundatio. Christus autem non peccauit. quodmodo surrexit? </div>
            <div type="sub" n="13">Quomodo nos a maledictione liberati sumus si ipse peccauit? Quomodo dicit. Venit princeps mundi huius et in me non habet quicquam. </div>
            <div type="sub" n="14">Hec enim non peccasse significant? Igitur secundum eorum sententiam: aut non surrexit: aut si surrexit peccauit ante resurrectionem. </div>
            <div type="sub" n="15">Sed sane corpore resurrexit et praua hec doctrina nihil aliud est quam inanis glorie filia. </div>
            <div type="sub" n="16">Hunc ergo morbum fugiamus. Corrumpunt inquit bonos mores confabulationes pessime. Non sunt hec apostolorum dogmata. </div>
            <div type="sub" n="17">Marcion est et Valentinus: qui hec inuenit. Fugiamus inquam dilectissimi. Nihil prodest uita bona: cum praua doctrina. ut contra: nihil sana doctrina: cum uita corrupta. </div>
            <div type="sub" n="18">Hec gentiles perpererunt: inde auxerunt: ab externis accipientes philosophis: et materiam ingenitam: et aliam huiusmodi asseruerunt. </div>
            <div type="sub" n="19">et ut rerum opificem: non subiecta materia ingenita: ita et resurrectionem: negarunt. Nolimus his aures adhibere: cum immensam dei potestatem intelligamus: Nolimus inquam aures adhibere. Vobis inquam dico. </div>
            <div type="sub" n="20">Nos enim aduersus eos bellum non recusabimus. sed inermis et nudus si imbecillos inciderit licet fortior: facile capietur. </div>
            <div type="sub" n="21">Si enim scripturis attendistis: et quotidie in iis acutiores euasistis. non sane admonerem ut bellum aduersus eos detrectetis. sed ut manum conseratis. Fortis est ueritas. </div>
            <div type="sub" n="22">Cum uero scripturis uti nesciatis. congressum uereor. ne inermibus occurrentes: ipsi uos saucient. Nihil illis imbecillius: qui a spiritus sancti sunt auxilio destituti. </div>
            <div type="sub" n="23">Quod si exteriori utuntur sapientia: minime est mirandum. sed ridendum potius: quod fatuis utantur magistris: </div>
            <div type="sub" n="24">qui neque de deo neque de creatura firmum aliquid et solidum inuenire potuerunt. Sed que apud nos uidua mulier nouit. ea pithagoras ignorauit: </div>
            <div type="sub" n="25">qui dixit animam fruticem et piscem et canem fieri. his ne opera danda est? et qua ratione nituntur. </div>
            <div type="sub" n="26">Magni sunt in ciuitate: pulchros nutriunt capillos. et palliis induuntur. hucusque eorum philosophia extenditur. </div>
            <div type="sub" n="27">quos si extrinsecus inspexeris puluis sunt et cinis. in quibus nihil sani. sed sepulchrum patens: guttur eorum plenum immundicia et sordium: et precepta omnia uermium. </div>
            <div type="sub" n="28">Primum eorum aquam deum esse dixit. Qui secutus est ignem. Alius aerem: et ad corpora relati sunt. Hos queso admirandos ducis: qui nullam inuisibilis dei cognitionem habuerunt. </div>
            <div type="sub" n="29">Quod si quam perceperunt: id euenit. ex quo in egipto cum nostris uersati sunt. Sed ne uos nimium perturbemus iam orationi nostre finem imponamus. </div>
            <div type="sub" n="30">Si enim eorum opiniones proponere inciperemus: quid de deo: quid de anima: quid de corporibus sentiant risum moueremus. Neque ipsi nostra indigent reprehensione. </div>
            <div type="sub" n="31">ipsi se inuicem confundunt. Qui contra nos de materia orationem scripsit: seipsum perdidit. </div>
            <div type="sub" n="32">Quare ne temere uos auocemus: et uerbis implicemur. his omissis ut diuinis litteris attendatis uos hortabimur. ne ue ad nullam certemus utilitatem. </div>
            <div type="sub" n="33">quod Paulus Thimotheum admonet: quamuis sapientie plenum et uirtutis. </div>
            <div type="sub" n="34">quare illi pareamus: et nugis abiectis fraterni amoris opera complectamur. Elemosine rationem habeamus: </div>
            <div type="sub" n="35">ut promissa bona consequamur. Gratia et benignitate domini nostri Ihesu christi cui honor et gloria in secula. Amen. </div>
         </div>
      </div>
      <div type="hom" n="67">
         <div type="title" n="title">Omelia LXVII </div>
         <div type="sec" n="1">
            <div type="sub" n="1">Qui amat animam suam perdet eam. et qui odit animam suam in hoc mundo: in uitam eternam custodit eam. Si quis mihi ministrat: me sequatur. </div>
            <div type="sub" n="2">Dulcis presens uita est: et multe plena uoluptatis. non tamen omnibus. sed qui terrenis rebus affigitur. Quod si quis celum suspiceret: et que illic bona sunt contemplaretur: fortasse hec contemneret: tanquam nullius momenti. </div>
            <div type="sub" n="3">Nam et corporum pulchritudo quoad pulchrius non deprehenditur: in admiratione habetur. cum uero melius apparuerit: illa prior despicitur. </div>
            <div type="sub" n="4">Quod si in illam pulchritudinem intueri uoluerimus: et celestis regni speciem considerare: fortasse nos huius seculi uinculis dissoluerimus. Vinculum nanque est terrenarum rerum affectio. </div>
            <div type="sub" n="5">Ad quod nos abducens christus quid dicat attende. Qui amat animam suam perdet eam. et qui odit animam suam in hoc mundo: in uitam eternam custodiet eam. Qui mihi ministrat me sequatur. et ubi ego sum illic et minister meus. </div>
            <div type="sub" n="6">Simile enigmati hoc dictum uidetur. non tamen est. sed sapientie plenum. Et quomodo qui amat animam suam perdet eam? Qui absurdis eius cupiditatibus obtemperat: qui preter debitum ei indulget. </div>
            <div type="sub" n="7">Propterea admonet ille. Noli ambulare in cupiditatibus anime tue. Sic enim eam perdis. cum a uirtutis uia abducis. </div>
            <div type="sub" n="8">Queadmodum econtrario. Qui odit eam in hoc mundo: custodit eam. hoc est. Qui non paret ei cum aliquid perperam iubet. Et non dixit. Qui non paret. sed qui odit. </div>
            <div type="sub" n="9">Quemadmodum enim quos odio habemus ne uocem quidem audire: nec uidere equo animo patimur. Ita et anima si quid preter dei uoluntatem nobis imperat: reiicienda est. </div>
            <div type="sub" n="10">Cum enim iam de morte ad eos uerba facturus esset: de morte uidelicet sua: et preuideret eorum tristiciam et examinationem. per excessum locutus est inquiens. </div>
            <div type="sub" n="11">Quid dico si mortem meam generose non feretis? nisi uosipsi moriamini: nullum uos sequetur emolumentum. </div>
            <div type="sub" n="12">Et uide quomodo lenit sermonem suum. grauius enim et molestius uidebatur dicere. homini animam amanti esse moriendum. </div>
            <div type="sub" n="13">Et quid antiquitus dico. quando et nunc multos inueniemus libenter omnia tolerantes ut hac uita frauantur: et maxime qui futuram credunt? </div>
            <div type="sub" n="14">Qui cum uident edificia molesque et machinas: lachrymantur dicentes. Quot homo et quanta? Et fit puluis. </div>
            <div type="sub" n="15">Sic magna presentis uite cupiditas. Hec uincula christus dissoluens inquit. Qui odit animam suam in hoc mundo: in uitam eternam custodit eam. </div>
            <div type="sub" n="16">Quod enim ad eorum tollendum metum hec diceret: audi que sequuntur. Qui mihi ministrat me sequatur: de morte locutus: et operum sequelam atque imitationem exigit. </div>
            <div type="sub" n="17">Oportet enim omnino ministrum. eum cui ministrat sequi. Et considera quando hec loquitur. </div>
            <div type="sub" n="18">non cum persecutionem patiebantur. sed cum confidebant. cum se in tuto esse arbitrabantur. quod a multis honorarentur: colerenturque. quando et consurgere poterant et audire. Et tollat crucem suam et sequatur me. </div>
            <div type="sub" n="19">hoc est. Semper paratus sis inquit ad pericula: ad mortem: ad terrena exilia. Inde cum grauia dixisset: premium ponit. </div>
            <div type="sub" n="20">Quod qui sequetur ipsum erit ubi ipse est: quibus uerbis ostendit resurrectionem post mortem. Vbi ego sum inquit illic et minister meus. </div>
            <div type="sub" n="21">Vbi christus? In celis. Ergo ante resurrectionem illuc anima et mente transferemur. Si quis mihi ministrauerit diliget eum pater. </div>
            <div type="sub" n="22">Quare non dixit ego? Quoniam nondum debitam uendicarat autoritatem: ut pater. Qui enim nondum resurrecturum ipsum sciebant: quomodo poterant tantam de eo opinionem concipere. </div>
            <div type="sub" n="23">Quamobrem filiis Zebedei inquit. Non est meum dare. sed quibus paratum est patre meo. Atqui: ipse est iudex. </div>
            <div type="sub" n="24">Sed hic dilectum se filium ostendit. Tanquam enim dilecti filii ministros: pater accipiet. </div>
            <div type="sub" n="25">Nunc anima mea turbata est. et quid dicam? Pater saluifica me ex hac hora. Atqui: hec non sunt uerba ad mortem uenire suadentis. Immo maxime. </div>
            <div type="sub" n="26">Siquidem ne dicerent ipsum cum humanis careret doloribus: facile de subeunda morte philosophari: et in tuto nobis persuadere: ostendit: quod licet eam formidet: cum tamen usus poscat: non recusat. </div>
            <div type="sub" n="27">Hec autem dispensationis sunt non diuinitatis. Ideo inquit. Nunc anima mea turbata est. </div>
            <div type="sub" n="28">Neque enim aliter hoc procederet. et dicendo. Pater saluifica me ex hac hora. ita perturbatus est. ut etiam a morte absolui cuperet: si licuisset. </div>
         </div>
         <div type="sec" n="2">
            <div type="sub" n="1">hee sunt humane nature imbecillitates. Et quid dicam inquit cum mortem deprecer? </div>
            <div type="sub" n="2">Propterea ueni in horam hanc. Quasi diceret. Licet moueamur et perturbemur. mortem tamen non fugimus. </div>
            <div type="sub" n="3">nam ita nunc perturbatus. non recuso. Ferundum est: quod instat. Non dico enim libera me ex hac hora. sed pater clarifica nomen tuum. </div>
            <div type="sub" n="4">Et licet id perturbatio me dicere cogat: contrarium tamen dico. Clarifica nomen tuum. hoc est. Duc me iam ad crucem: quod aperte eius humanitatem et humanis moueri affectibus ostendit: et naturam quod egre ferret mortem: et uiuere cuperet. </div>
            <div type="sub" n="5">Quemadmodum enim neque esurire neque dormire crimini dandum est. ita neque uitam presentem optare. Christus autem corpus omni peccati labe purum habebat. non tamen naturalibus non obnoxium necessitatibus. siquidem non fuisset corpus. </div>
            <div type="sub" n="6">Et ex his aliud nos admonet. Quidnam? Vt si quando affligimur: si quid timemus. non ita resiliamus a propositis. Pater clarifica nomen tuum. </div>
            <div type="sub" n="7">Indicat se pro ueritate mori: quod dei gloriam appellat: et hoc post crucis mortem contigit. </div>
            <div type="sub" n="8">Debebat enim orbis terrarum ad deum conuerti: et in dei cognitionem uenire: et ipsum colere. Verum hoc non patris tantum. sed et filii gloria. quod tamen tacet. </div>
            <div type="sub" n="9">Venit ergo uox de celo. Et clarificaui. et iterum clarificabo. Quando clarificauit? In precedentibus signis. et iterum clarificabo post crucem. </div>
            <div type="sub" n="10">Turba autem tonitruum opinati sunt: uel angelum locutum. </div>
            <div type="sub" n="11">Et unde hoc? Nunquid non manifesta et clara fuit uox? Fuit sane. Verum crassior turba erat: et terrenis dedita: et parum attendens: </div>
            <div type="sub" n="12">et alii sonum tantum: alii uocem articulatum audierunt. sed non intellexerunt. Tum christus. Non propter me uox hec uenit. sed propter uos. </div>
            <div type="sub" n="13">Cur hoc dixit? Ad illud respiciens: quod illi frequenter dicebant: quod non erat a deo. Qui a deo clarificatur. nonne a deo est cuius nomen per eum clarificatur? </div>
            <div type="sub" n="14">Propter hoc enim uox delata est. Quare et ipse inquit. Non propter me uox hec uenit. sed propter uos. Non ut aliquid ab ea mihi ignoratum audiam. omnia enim patris noui. sed propter uos. </div>
            <div type="sub" n="15">Cum enim uel angelum locutum: uel tonitruum factum arbitrati essent. inquit propter uos ut hoc saltem pacto: adduceret eos ad interrogandum. </div>
            <div type="sub" n="16">Illi tamen oscitantes. et stupidi: neque sic persuasi sunt: cum audirent id ad se pertinere. Nescienti enim cui diceretur. sane non manifesta uox uidebatur. </div>
            <div type="sub" n="17">Propter uos uox uenit. Vides ut res humiles eorum gratia fiant. non quod christus ope indigeret? Nunc iudicium est mundi. Nunc princeps huius mundi eiicietur foras. </div>
            <div type="sub" n="18">Hec particula quomodo procedit ad illud. et clarificaui et clarificabo? Recte et consone. Cum enim dixisset clarificabo: modum indicat. </div>
            <div type="sub" n="19">Hoc est princeps mundi eiicietur. Quid signat iudicium est mundi? Quasi dicat: examinabitur: et punietur. </div>
            <div type="sub" n="20">Quopacto? Perdidit ille primum hominem: et peccato fecit obnoxium. Propter peccatum enim uenit mors: quod in me non inuenit. </div>
            <div type="sub" n="21">Et qua gratia insiliit et morti eum tradidit? Qua gratia in animam Iude ingressus est? Ne perderemur. Neque mihi diuinam nunc attuleris dispensationem: que non est diaboli. sed sapientie sue. </div>
            <div type="sub" n="22">Inquiratur primum mala eius mens. quomodo iudicatur mundus in me? Quasi examine proposito dicatur ad eum. Esto omnes interemisti eo quod subiecti erant peccato. christum cur interemisti? </div>
            <div type="sub" n="23">Nonne plane iniuste? Per christum ergo omnis mundus defendetur. Quod ut manifestius appareat: exemplo utemur. </div>
            <div type="sub" n="24">Sit uiolentus quispiam tirannus qui omnes qui in manus suas uenerint: plurimis malis afficiat. hic si uel regem uel regium filium captum: iniuste interimat. illius mors: etiam alios ulcisci poterit. </div>
            <div type="sub" n="25">Sit aliquis qui debitores postulet: uerberet: in carcerem iniiciat: et hac insania etiam nihil debentem coerceat. hic etiam eorum que in debitores commisit dabit penam. interficietur ab illo. </div>
         </div>
         <div type="sec" n="3">
            <div type="sub" n="1">Non aliter in Ihesu usuuenit. Eorum enim que in nos fecit diabolus: propterea que in christum ausus est: postulatus est ad supplitium. </div>
            <div type="sub" n="2">et quod ita intelligatur audi quid dicat. Nunc princeps mundi huius eiicietur foras. per mortem scilicet meam. Et ego si exaltatus fuero: omnes traham ad meipsum. Hoc est: etiam gentiles. </div>
            <div type="sub" n="3">Et ne quis diceret. Quomodo si te uicit eiicetur? Non uicit inquit. Quomodo enim qui alios trahit uictus esse poterit? Et non dicit resuscitabo. sed maius. Omnes traham ad meipsum. </div>
            <div type="sub" n="4">Nam si dixisset resuscitabo. non significaret credituros. sed cum credituros dicit: et resurrecturos confirmat. </div>
            <div type="sub" n="5">Si enim mortuus mansisset: et purus homo fuisset. nemo credidisset. Omnes traham ad meipsum. Quomodo ergo inquit patrem trahere? Quia trahente filio: pater etiam trahit. </div>
            <div type="sub" n="6">Traham inquit: tanquam a tiranno detentos: et per se minime potentes eius manus effugere: utpote repugnantis. Alio loco rapinam appellat. </div>
            <div type="sub" n="7">Nemo potest spolia fortis rapere: nisi prius alliget eum: et tunc rapiat. Hec autem ad illius uim ostendendam dicit: ut illic rapinam: hic tractionem appellaret. </div>
            <div type="sub" n="8">Quod cum intelligamus: resurgamus: glorificemus deum non fide tantum: sed et uita. aliter non esset gloria sed blasphemia. </div>
            <div type="sub" n="9">Non enim ita blasphematur deus ab impio gentili: ut a christiano. Quamobrem rogo ut omnia ad dei gloriam referamus. </div>
            <div type="sub" n="10">Ve inquit seruo illi per quem nomen dei blasphematur. Hanc autem particulam. Ve. mox pena sequitur et supplicium. Beatus autem per quem nomen dei glorificatur. </div>
            <div type="sub" n="11">Nolimus ergo tanquam in tenebris uersari. sed omnia peccata euitemus. maxime uero que publice nocent: in quibus precipue deus blasphematur. </div>
            <div type="sub" n="12">Quam enim ueniam consequemur: si cum aliis nostra exhibere precipiamur: aliena rapimus? Que nobis spes salutis? nisi esurientem nutris: supplicio afficis. si uestitum spolias: quid tibi sperandum? </div>
            <div type="sub" n="13">Hec frequenter dicere non cessamus. quoniam qui hodie non audiunt: cras audient. et qui neque cras: perendine. </div>
            <div type="sub" n="14">Quod si qui impersuasibiles sunt. nos tamen non iudicabimur. nostrum enim officium impleuimus. </div>
            <div type="sub" n="15">Vtinam autem ne uos horum pudeat: ne ue possitis accusari. sed omnes christi tribunali audenter astare: </div>
            <div type="sub" n="16">ut et nos in uobis gloriari possimus: et malorum aliquam capere consolationem probationem uidelicet uestram in christo Ihesu domino nostro: cum quo patri gloria simul et spiritui sancto in secula. </div>
         </div>
      </div>
      <div type="hom" n="68">
         <div type="title" n="title">Omelia LXVIII </div>
         <div type="sec" n="1">
            <div type="sub" n="1">Respondit ei turba. Nos audiuimus ex lege quod christus manet in eternum. Et quomodo dicis: oportet exaltari filium hominis? Quis est iste filius hominis? </div>
            <div type="sub" n="2">Manifestus error est et imbecillis. quamuis extrinsecus callide fucetur. </div>
            <div type="sub" n="3">Et quemadmodum qui putres et ruinam minantes parietes albo tectorio linunt. non tamen eos possunt dirigere. ita et mendaces facile deprehenduntur. Quod hoc in loco iudeis contigit. </div>
            <div type="sub" n="4">Cum enim ad eos christus diceret cum exaltatus fuero a terra. omnes traham ad meipsum. Nos audiuimus inquiunt a lege. quia christus manet in eternum. </div>
            <div type="sub" n="5">et quodmodo tu dicis quod exaltari oportet filium hominis? Quis est iste filius hominis? Norant igitur christum immortalem et uitam habere sine fine. </div>
            <div type="sub" n="6">unde etiam quid diceret intelligebant. Nam sepenumero in scripturis simul et passio et resurrectio ponitur. siquidem: Hesaias utrumque simul ponit. Tanquam ouis inquit ad occisionem ductus est: et que sequuntur. </div>
            <div type="sub" n="7">Et dauid in secundo psalmo: et plerisque aliis: coniungit hec utraque. Et patriarcha. cum dixisset procidens dormiuit ut leo. inde addidit. et ut catulus leonis excitauit eum. simul et passionem ostendit et resurrectionem. </div>
            <div type="sub" n="8">Sed hi arbitrati silencium ei imponere: et non esse christum ostendere. christum in eternum manere confitentur. </div>
            <div type="sub" n="9">Et uide quampraue. Non enim inquiunt. nos audiuimus. quod christus nihil patitur: neque crucifigitur. sed manet in eternum. Atqui neque hoc dictum contrarium erat. </div>
            <div type="sub" n="10">Immortalitati enim passio non fuit impedimento. Hinc uidere licet: multis eos intellectis sponte sua in malicia perstitisse. </div>
            <div type="sub" n="11">Cum enim de morte superius uerba fecisset Ihesus. et illi eum exaltari audirent: id suspicati sunt. inde dicunt. Quis est iste filius hominis? Et hoc maligne. </div>
            <div type="sub" n="12">Noli inquiunt arbitrari: quod de te hoc dicamus: neque dicere quod te propter odium oppugnemus. Ecce nescimus de quo dicas. et tamen profitemur. </div>
            <div type="sub" n="13">Christus autem eis silencium imponens: ostendensque passionem nulli esse impedimento ut maneant in eternum. </div>
            <div type="sub" n="14">Adhuc inquit modicum lumen in uobis est: indicans mortem suam translationem esse. Siquidem solis lumen non extinguitur. sed breui secedens rursum apparet. </div>
            <div type="sub" n="15">Ambulate dum lucem habetis. Quod hic tempus dicit? An presentem omnem uitam. an tempus ante crucem? </div>
            <div type="sub" n="16">Ego uero utrumque arbitror: propter immensam eius humanitatem: multi etiam post crucem crediderunt: </div>
            <div type="sub" n="17">hoc autem dicit ut eos ad fidem impellat: ut superius. Adhuc modicum tempus uobiscum sum. Qui ambulat in tenebris nescit quo uadat. </div>
            <div type="sub" n="18">Quot nunc iudei faciunt que nesciunt? sed tanquam in tenebris uersantur. Videntur sibi recta incedere: cum longe aberrent. </div>
            <div type="sub" n="19">Sabbatum custodiunt: et legem seruant: et ciborum habent obseruationes. nesciunt tamen quo uadant. Ideo dicebat. Ambulate in luce ut filii lucis sitis. hoc est mei. </div>
            <div type="sub" n="20">Et in principio inquit euangelista. Neque ex sanguinibus neque ex uoluntate carnis. sed ex deo nati sunt. hoc est ex patre. </div>
            <div type="sub" n="21">Hic autem ipse dicitur eos generare. ut unam patris et filii operationem intelligas. Hec locutus est eis Ihesus: et abiit et abscondit se ab eis. </div>
            <div type="sub" n="22">Quid nunc absconditur. Neque enim contra ipsum lapides tulerant: neque blasphemarant ut superius. quare ergo se abscondit? </div>
            <div type="sub" n="23">Qui cor hominis intrat: norat eorum animos exasperari. etiam si nihil dicerent: norat feruentes et ad cedem promptos: neque exspectauit dum rem aggrederentur. sed absconditur. ut eorum placaret inuidiam. </div>
            <div type="sub" n="24">Considera quomodo id signat euangelista. cum autem tanta signa fecisset coram eis: non crediderunt in eum. Que nam tanta? Ea pretermisit euangelista ut ex sequentibus constat. </div>
            <div type="sub" n="25">Etenim cum discessisset: et rursum rediret iterum placide eos alloquitur. Qui credit in me. non credit in me. sed in eum qui misit me. Vide quid facit. Incipit ab humilibus: et confugit ad patrem: </div>
            <div type="sub" n="26">et iterum tollit sermonem suum: et cum eos efferari intelligit discedit et redit rursum. et rursus ab humilibus orditur. et ubi hoc. ubi illud fecit? </div>
            <div type="sub" n="27">Considera a principio. Sicut audio: iudico. Inde altius. Sicut pater suscitat mortuos et uiuificat: sic et filius quos uult uiuificat. Et iterum. Ego non iudico uos. alius est qui iudicat. </div>
            <div type="sub" n="28">Inde discedit et prodit in galilea. Operamini inquit. non escam que perit. </div>
            <div type="sub" n="29">Et cum de se magna locutus esset: quod de celo descenderat: quod uitam eternam daret. iterum abiit et reuertitur ad scenophegia. </div>
         </div>
         <div type="sec" n="2">
            <div type="sub" n="1">Hoc idem frequenter facientem uidere possumus. Ita doctrinam suam uariat: presentia: absentia: humilibus: magnificisque sermonibus: quod et hic facit. </div>
            <div type="sub" n="2">Cum tanta signa fecisset coram eis: non crediderunt in eum. Vt sermo Hesaie prophete impleretur quem dixit. Domine quis credidit auditui nostro et brachium domini cui reuelatum est? </div>
            <div type="sub" n="3">Et iterum. Propterea non potuerunt inquit credere. quia iterum dixit Hesaias. Auditu audietis. et non intelligetis. Hec dixit Hesaias quando uidit gloriam eius et locutus est de eo. </div>
            <div type="sub" n="4">Ecce iterum hanc particulam. quia dixit: non causalem esse sed euentus. Neque enim quia dixit Hesaias. non crediderunt. sed quia non erant credituri: ideo dixit. </div>
            <div type="sub" n="5">Sed quare non ita dixit euangelista. sed incredulitatem a prophetia. non prophetiam ab incredulitate esse dicit. et superius hoc idem uehementius. Propterea non potuerunt credere quia dixit Hesaias? </div>
            <div type="sub" n="6">Hinc magnam uult scripture certitudinem demonstrare: et quod non aliter quam prophetatum sit: euenit. </div>
            <div type="sub" n="7">Ne quis enim diceret et qua gratia uenit christus? nesciebat non credituros? Prophetas hoc nouisse inducit. </div>
            <div type="sub" n="8">Venit autem: ne peccati sui ullam haberent excusationem. Que predixit propheta: tanquam omnino futura predixit. Nisi enim prorsus futura nouisset. non sane predixisset. </div>
            <div type="sub" n="9">Erant autem proculdubio futura. cum illi incurabiliter se haberent. non potuerunt autem. hoc est noluerunt. Neque te admiratio capiat. Alibi enim inquit. Qui potest capere: capiat. </div>
            <div type="sub" n="10">Ita nonnunquam potestate pro uoluntate utitur. Et iterum. Non potest mundus uos odio habere: me autem odio habet. </div>
            <div type="sub" n="11">Hoc et in communi sermone usurpatum uidemus. cum quis dicit. Non possum asperum hominem diligere. uehementiam uoluntatis potestatem appellans. Et iterum. Non potest ille fieri bonus. </div>
            <div type="sub" n="12">Et propheta. Si mutabit ethiops pellem suam. et pardus uarietatem suam. et populus hic poterit benefacere: qui didicit mala. </div>
            <div type="sub" n="13">Non dicit quod impossibile sit ei bene operari. sed quia nolunt. ideo non possunt. Quod autem hoc in loco dicit euangelista: ita intelligitur: quod impossibile erat prophetam mentiri. non tamen propterea impossibile erat ut crederent. </div>
            <div type="sub" n="14">Licebat enim etiam illis credentibus. uerum esse prophetam. Non enim predixisset. si fuissent credituri. Quid ergo inquies. non ita dixit? </div>
            <div type="sub" n="15">Quoniam proprietates quasdam habet scriptura: cuius legibus est concedendum. Hec autem dixit quando uidit gloriam eius. cuius? Patris. </div>
            <div type="sub" n="16">Quomodo ergo Iohannes de filio dicit. Paulus autem de spiritu? Non inquam confundentes personas. sed unam significantes dignitatem. </div>
            <div type="sub" n="17">Etenim que patris sunt: sunt et filii: et que filii: spiritus sancti. Atqui: multa per angelos dixit: et nemo dixit sicut dixit angelus. sed deus. </div>
            <div type="sub" n="18">que enim per angelos a deo dicta sunt: dei sunt. non autem que dei: angelorum. hic autem spiritus dicit uerba esse: </div>
            <div type="sub" n="19">et locutus est de eo. Quid locutus est? Vidi dominum sedentem in throno alto: et que sequntur. </div>
            <div type="sub" n="20">Gloriam hic uisionem illam appellat. fumum. arcana audisse misteria: uisionem seraphim. fulgur a throno dissiliens: in quod inspicere potentie ille non possent. </div>
            <div type="sub" n="21">Et locutus est de eo. Quid nam? Quod audiuit uocem dicentem? Quem mittam? et quis ibit? Et dixi. ecce ego sum. mitte me. Et dixit. Auditu audietis: et non intelligetis: et uidentes uidebitis et nescietis. </div>
            <div type="sub" n="22">Excecauit oculos eorum: et indurauit cor eorum. ut non uideant oculis: et corde non intelligant. Ecce aliam questionem. Non est tamen si recte considerabimus: </div>
            <div type="sub" n="23">Quemadmodum enim sol debilem oculorum aciem perstringit: non natura sua: ita usuuenit in iis qui diuino non attendunt sermoni. </div>
            <div type="sub" n="24">Ita et pharaonis cor induruisse dicitur. ita iis accidit: qui dei uerbum oppugnant. Proprium hoc scripture. Vt illud. Et tradidit eos in reprobrum sensum. Et iterum. Abiit a gentibus. hoc est secessit: eas dimisit. </div>
            <div type="sub" n="25">Non enim hec a deo. sed ab aliorum malicia prouenire ostendit. Cum deserimur a deo: tradimur diabolo: in cuius potestatem redacti: innumeris malis afficimur. </div>
            <div type="sub" n="26">Vt ergo auditorem perterreat inquit. Indurauit et tradidit. Quod enim ipse non solum non tradat. sed ne derelinquat quidem: nisi uelimus. audi quid dicat. Nonne peccata uestra diuidunt me a uobis. </div>
            <div type="sub" n="27">Et iterum. Qui longe discedunt a te: pereunt. Osee autem dicit. Oblitus es legis dei tui: et ego tui obliuiscar. Et ipse in euangelio. Quotiens uolui congregare filios uestros et noluistis. </div>
            <div type="sub" n="28">Et iterum Hesaias. Veni et non erat homo. Vocaui et non erat qui audiret. Hec autem dicit: ut nostra causa deseri nos: et nobisipsis perditionis nostre autores demonstret. </div>
            <div type="sub" n="29">Deus autem non modo nos non derelinquere et punire uult. sed quotiens punit. inuitus punit. Nolo inquit mortem peccatoris. </div>
            <div type="sub" n="30">Christus autem cum peritura esset hierusalem etiam lachrymatus est: quod nos in amicis facimus. </div>
         </div>
         <div type="sec" n="3">
            <div type="sub" n="1">Hec ergo uidentes: omnia faciamus ne nos deus derelinquat. sed curam anime et mutui amoris habeamus. Neque membra nostra scindamus: </div>
            <div type="sub" n="2">quod insanientium est: et alienatorum a mente. sed quanto magis a nobis alienos proximos uidemus: magis in eos simus officiosi. </div>
            <div type="sub" n="3">Etenim in corporibus multos sepe uidemus incurabili morbo laborantes. imponamus medicamenta. </div>
            <div type="sub" n="4">Quid podagra peius? Quid ciragra. Incidemus membra? Minime. sed aliquod remedium disquiremus: ex quo morbum soluere possumus. </div>
            <div type="sub" n="5">Hoc idem in fratribus faciamus: et si grauissime egrotent: curemus medicinam: et feramus inuicem onera. </div>
            <div type="sub" n="6">Sic implebimus legem christi et promissa bona consequemur. Gratia et benignitate domini nostri Ihesu christi: cum quo patri gloria simul et spiritui sancto in secula. </div>
         </div>
      </div>
      <div type="hom" n="69">
         <div type="title" n="title">Omelia LXIX </div>
         <div type="sec" n="1">
            <div type="sub" n="1">Verumtamen ex principibus multi crediderunt in eum. sed propter phariseos non confitebantur: ut de sinagoga non eiicerentur. Dilexerunt enim gloriam hominum magis quam gloriam dei. </div>
            <div type="sub" n="2">Omnia quidem nobis fugienda necessario sunt que animam nostram corrumpunt. sed illa longe magis: que plura peccata ex se pariunt. ut exempli gratia. Auaricia per se grauis morbus est. </div>
            <div type="sub" n="3">sed longe grauior: quia radix et mater est omnium malorum. Eiusmodi est et inanis gloria. </div>
            <div type="sub" n="4">Ecce hi propter glorie cupiditatem fidem contempserunt. Multi inquit ex principibus crediderunt in eum. sed propter phariseos non confitebantur: ut de sinagoga non eiicerentur. </div>
            <div type="sub" n="5">Quod etiam superius dixit. Quomodo potestis credere gloriam ab inuicem accipientes: et gloriam que a deo est non querentes? </div>
            <div type="sub" n="6">Non ergo principes erant. sed serui. Seruiebant enim ultimam seruitutem. </div>
            <div type="sub" n="7">Verumtamen et hic postmodum metus abolitus est. Minime autem apostolos hoc affectu detentos uidemus. etenim principes illis et sacerdotes crediderunt. Siquidem spiritus gratia superueniens adamante eos firmiores reddidit. </div>
            <div type="sub" n="8">Cum igitur hoc ne tunc crederent impediret. audi quid dicat. Qui credit in me: non credit in me. sed in eum qui missit me. Quasi dicat. Quid timetis in me credere. fides in deum per me aditum habet: sicut et incredulitas. </div>
            <div type="sub" n="9">Intuere quomodo in omnibus substantie indicet indifferentiam. Et non dixit. Qui credit mihi. Ne quis uerba eius credi interpretaretur. quod et in hominibus dici poterat. </div>
            <div type="sub" n="10">Qui enim apostolis credit: non apostolis credit. sed deo. Sed ut intelligeres de fide in eius substantiam dicere. non dixit. qui credit uerbis meis. sed in me. </div>
            <div type="sub" n="11">Atqui: cur inquit non dixit e contrario? Qui credit in patrem: non credit in patrem. sed in me? Quoniam iam se in patrem credere dixissent. et non in ipsum. Imbecilliores enim adhuc erant. </div>
            <div type="sub" n="12">Discipulos autem allocutus: his uerbis usus est. Creditis in deum: et in me credite. hos autem cum infirmiores ad hec audienda nosset: aliter allicit. </div>
            <div type="sub" n="13">ostendens patri credi non posse: nisi in se credatur. Et ne putares tanquam de homine dictum. addit. Qui uidet me: uidet qui misit me. Quid ergo: corpus est deus? Minime. </div>
            <div type="sub" n="14">sed animi speculationem intelligit. et hic consubstantialem signat. Et quid signat. Qui credit in me? </div>
            <div type="sub" n="15">At si quis diceret. Qui aquam e flumine accipit. non fluminis sed fontis accipit. Immo infirmum hoc exemplum est: ad subiectam materiam. Ego lux in mundum ueni. </div>
            <div type="sub" n="16">Cum enim pater et in ueteri et nouo testamento frequenter hoc nomine uocetur: etiam ipse eodem utitur. Ideo Paulus splendorem eum appellat. hinc accipiens: </div>
            <div type="sub" n="17">et multam hinc ostendit ad patrem conuenientiam. immo nullam differentiam. siquidem in se fidem. non in se. sed in patrem esse testatur. </div>
            <div type="sub" n="18">Lucem autem seipsum appellat: quod errores pellat: et intellectus auferat tenebras. Sed et si quis audierit uerba mea: et non custodierit. ego non iudico eum. Non enim ueni ut iudicem mundum. sed ut saluificem mundum. </div>
            <div type="sub" n="19">Ne existimaretur propter imbecillitatem contemptores dimittere. Ideo inquit non ueni ut iudicem mundum. </div>
         </div>
         <div type="sec" n="2">
            <div type="sub" n="1">Inde ne pigriores fierent intelligentes quod qui credit saluatur: qui non credit punitur. uide quam formidolosum eis iudicium minatur. Et qui spernit me et non accipit uerba mea. habet qui iudicet eum. </div>
            <div type="sub" n="2">Si pater neminem iudicat. et tu non uenisti ut iudicares mundum. quis eum iudicat? Sermo quem locutus sum: ille iudicabit eum. </div>
            <div type="sub" n="3">Nam cum dixissent non esse ex deo: inquit quod tunc hec dicere non poterunt. </div>
            <div type="sub" n="4">Verba que locutus sum: uos accusant: et omnem auferunt excusationem. </div>
            <div type="sub" n="5">Sermo quem locutus sum. Quis sermo? Quod a meipso non ueni. Quia qui misit me pater: ille dedit mihi mandatum: quid dicam: et quid loquar. </div>
            <div type="sub" n="6">Ergo hec propter eos dicta sunt: ut nullam prorsus haberent excusationem. Nam nisi ita se res haberet in quo excederet Hesaiam: </div>
            <div type="sub" n="7">qui idem dixit. Dominus dedit mihi linguam eruditam: ut intelligam quando sermonem dicere oportet? </div>
            <div type="sub" n="8">Quid de Hieremia dicam? Etenim ille quando missus est inspirationem habuit. Quid de Hiezechiele? qui precipuum caput deuorans: ita locutus est. </div>
            <div type="sub" n="9">Inueniebantur preterea qui essent audituri que diceret qui erant causa cur loqueretur. </div>
            <div type="sub" n="10">Quod si quando missus est: tunc accepit quid diceret. prius autem nesciebat. Quid his uerbis profanius? Quid magis impium? Si quis ea ita accipiat: et non intelligat eorum humilitatis causam. </div>
            <div type="sub" n="11">Verum Paulus ipse etiam discipulos intelligere dixit: que sit uoluntas dei bona: et beneplacens et perfecta. Filius autem nesciuit quoad mandatum accepit? Quanam hec ratione nituntur. </div>
            <div type="sub" n="12">Ecce quod propterea in humilitatis excessum: sermonem suum adducit: ut illos alliciat: et iis qui uenturi erant silentium imponeret. </div>
            <div type="sub" n="13">Ideo humana profert uerba: ut hoc saltem modo necessario: uilitatem uerborum repudiarent: intelligentes non natura. sed ob auditorum imbecillitatem ita locutum. </div>
            <div type="sub" n="14">Et scio quia mandatum eius uita eterna est. Que ergo ego loquor sicut dixit mihi pater sic loquor. </div>
            <div type="sub" n="15">Consideras uerborum humilitatem? Qui enim mandatum accipit: non sui dominus est. Atqui: ipse inquit. Quemadmodum pater suscitat mortuos et uiuificat: sic et filius quos uult uiuificat. </div>
            <div type="sub" n="16">An ne suscitandi quos uult habet potestatem. dicendi autem non habet? Quid ergo hoc signat? </div>
            <div type="sub" n="17">Hoc est. quod non ita se res habet: ut aliud ille: aliud ego loquar: et scio quia mandatum eius uita eterna est. </div>
            <div type="sub" n="18">Hoc eos refutat: qui ipsum deceptorem dicebant: qui in sordibus uersabantur. Cum autem dicit. Ego non iudico. hoc est. Non sum perditionis eorum causa. sed ipsi sue. </div>
            <div type="sub" n="19">Per hoc tantum non testatur discessurum se ab eis: nec amplius rediturum. </div>
            <div type="sub" n="20">Quia nihil tanquam meum locutus sum uobis. sed tanquam a patre omnia. Et propterea humili sermone rem concludit: ut diceret ad finem usque idem se locutum. </div>
            <div type="sub" n="21">Sicut mandauit mihi pater sic loquor. Quod si deo contrarius fuissem: etiam contraria essem locutus: aut ad me gloriam retulissem. Nunc autem adeo omnia in patrem retuli: ut nihil meum dicerem. </div>
            <div type="sub" n="22">Cur ergo non creditis dicenti me mandatum accepisse et tanto studio omnem auferenti suspicionem ne patrem oppugnem? </div>
            <div type="sub" n="23">Quemadmodum enim qui mandatum accipiunt: neque facere neque dicere uolunt: preter mittentis uoluntatem: quousque mandatum impleant ne quid transgrediantur. </div>
            <div type="sub" n="24">ita nec dicere neque facere aliud possum: quam patris uoluntatem. Que ego facio ille facit. quia mecum est: neque dimittit me solum pater. </div>
            <div type="sub" n="25">Animaduertis ut semper unanimem patri et nullam inter se differenciam ostendit? Et cum dicit. A meipso non ueni. non potestatem. sed diuersitatem et contrarietatem tollit. </div>
            <div type="sub" n="26">Nam si homines suiipsorum domini sunt: longe magis unigenitus filius. Et quod hoc sit uerum audi Paulum. Quod exinaniuit seipsum et tradidit pro nobis. </div>
            <div type="sub" n="27">Sed ut dixi grauis res inanis gloria grauis. ipsa enim et illos non credere: et alios non recte credere: adducit et que propter illos humanitatis gratia dicta sunt: ea in impietatem uertit. </div>
         </div>
         <div type="sec" n="3">
            <div type="sub" n="1">Hanc igitur bestiam semper fugiamus. Varia nanque est et multiformis: et ubique proprium uirus disseminat: et pecuniis: et deliciis: et corporis pulcritudine. </div>
            <div type="sub" n="2">Hac gratia semper necessitatem excedimus: inde uestimentorum copia: inde et seruorum examen: </div>
            <div type="sub" n="3">inde omnis necessitas contemnitur: in domibus: uestibus: mense splendore: excessus dominatur. Vis frui gloria? </div>
            <div type="sub" n="4">Facias elemosinam. tunc te angeli laudabunt: tunc deus accipiet. Nunc autem aurifices tantum: et textores admirantur. tu inglorius circumferris et nonnunquam maledicta in te audis: et reprehensiones. </div>
            <div type="sub" n="5">Quod si que in uestibus consumis: conferres in pauperes: multus te ubique plausus: multe laudes sequerentur. Tunc ea haberes: si aliis dares. </div>
            <div type="sub" n="6">Si tibi seruas: minime habes. Certus enim thesaurus est pauperum manus. </div>
            <div type="sub" n="7">Quid corpus ornas: anima neglecta et immundicie plena? Quid non tantam anime quantam corpori tribuis diligentiam? Certe illius maior habenda est. Verumenimuero dilectissimi: parem postulamus. </div>
            <div type="sub" n="8">Siquis tibi optionem proponeret: an egregium corpus et bone habitudinis: et aliis specie prestans. uili tamen indutum ueste. </div>
            <div type="sub" n="9">an turpe: et morbis implicitum. ornatum tamen auro et pulcherrime cultum malles. Nonne naturalem corporis pulcritudinem uestimentis preferres? </div>
            <div type="sub" n="10">In corpore hoc sane prefertur. In anima contra: quam qui turpem informem et nigram habet: putat eam se auri splendore emendare. Que nam hec amentia? </div>
            <div type="sub" n="11">Interiorem ornatum cures uelim: et hec monilia anime apponas. Nam si iis corpus ornetur. neque ad bonam ualitudinem: neque ad formam quicquam conferet. Neque enim nigrum corpus album reddet: neque turpe speciosum. </div>
            <div type="sub" n="12">Si anime ea addideris: euestigio eam pro nigra candidam: pro turpi formosam: reddes. </div>
            <div type="sub" n="13">Neque meus hic sermo. sed ipsius dei dicentis. Si fuerint peccata uestra ut coccinum. quasi nix dealbabuntur. Et date elemosinam: et omnia uobis erunt munda. </div>
            <div type="sub" n="14">Nec te mulier hoc animo solum. sed et uirum ornabis: </div>
            <div type="sub" n="15">qui si hos ornatus deponentem uiderit: non nimio ei sumptu opus erit. Qui non habent: deponent habendi cupiditatem: ad elemosinam promptiores accedent: et uos magis poteritis eis necessaria persuadere. </div>
            <div type="sub" n="16">Nunc autem omnis huiusmodi potestas ablata est. Quibus oculis aspicietis. quo ore quicquam petetis. cum plurima in corporis ornatum consumatis? </div>
            <div type="sub" n="17">Tunc audenter poteris uirum tuum ad elemosinam hortari cum tu tua abieceris ornamenta. et si nihil profeceris. tu tamen officium tuum feceris. </div>
            <div type="sub" n="18">immo impossibile est ne eum lucreris: si re ipsa loqueris. Quid scis mulier an uirum saluum factura sis? </div>
            <div type="sub" n="19">Quemadmodum enim etiam pro illo rationem redditura es: ita si ab inanibus et absurdis eum opinionibus abduxeris: duplicem mercedem consequeris: cum uiro coronata et triumphans secula illa immortalia et eterna bona consecuta. </div>
            <div type="sub" n="20">quibus utinam omnes fruamur. gratia et benignitate domini nostri Ihesu christi cui gloria in secula. Amen. </div>
         </div>
      </div>
      <div type="hom" n="70">
         <div type="title" n="title">Omelia LXX </div>
         <div type="sec" n="1">
            <div type="sub" n="1">Ante diem autem pasce. sciens Ihesus quia uenit hora: ut transeat ex hoc mundo ad patrem. cum dilexisset suos qui erant in mundo. in finem dilexit eos. </div>
            <div type="sub" n="2">Imitatores mei estote inquit Paulus: sicut ego christi. Propterea enim carnem ex massa nostri corporis accepit: ut per eam nos uirtutem erudiret. </div>
            <div type="sub" n="3">In similitudinem inquit carnis peccati: et de peccato peccatum in carne damnauit. et ipse inquit. Discite a me quia mitis sum et humilis corde: </div>
            <div type="sub" n="4">quod non uerbis tantum. sed et re ipsa ostendit. Siquidem et samaritanum eum iudei et demonium habentem et deceptorem appellabant: et lapides in eum iecerunt. </div>
            <div type="sub" n="5">et nunc quidem ministros miserunt pharisei: ut eum perderent. nunc alios qui ei insidias tenderent. </div>
            <div type="sub" n="6">et ipsi nonnunquam in contumelias prorumpebant. cum non modo nihil haberent quod accursarent. sed plurimis essent beneficiis affecti. </div>
            <div type="sub" n="7">Neque adhuc cessat a beneficiis aut uerbo aut opere. et cum a seruo cederetur inquit. Si male locutus sum. testimonium perhibe de malo. si autem bene. quid me cedis? </div>
            <div type="sub" n="8">Et hec aduersus inimicos et insidiatores. Videamus qualis in discipulos fuerit. Quid facit nunc uel aduersus proditorem? </div>
            <div type="sub" n="9">Qui enim maxime odio dignus erat: utpote discipulus et familiaris: et qui miracula uiderat: et omnibus interesset dignus habitus est: et grauius peccauit. </div>
            <div type="sub" n="10">Lapides quidem in Ihesum non iecerat: neque in contumelias prorupit. hunc quamhumane accipiat: opere precium est intueri. lauit eius pedes: quo officio cohibere eum a scelere illo uoluit. </div>
            <div type="sub" n="11">Atqui: si uoluisset poterat eum arefacere quemadmodum et ficum: et scindere ut petras et uelum. sed non necessitate. </div>
            <div type="sub" n="12">sed uoluntate propria uolebat eum a proditione abducere. Ideo lauat eius pedes. neque hoc infelix ille reueritus est. </div>
            <div type="sub" n="13">Ante diem pasce inquit. sciens Ihesus quia uenit hora. Non tunc sciuit. sed cum fecit quod fecit. Vt transeat. Perquam sapienter euangelista: transitum eius mortem appellat. </div>
            <div type="sub" n="14">Cum eos relicturus esset: uehementiorem dilectionem ostendit. Hoc enim significat. Cum dilexisset suos qui erant in mundo in finem dilexit eos. Nihil omisit: quod uehementer amantem deceret. </div>
            <div type="sub" n="15">Sed quid a principio hoc non fecit? Maiora posterius reseruat: ut eorum in se caritatem augeret: animaretque: ut futura mala forti animo subirent. </div>
            <div type="sub" n="16">Suos autem: secundum familiaritatis rationem: alios secundum opificium appellat. Vt cum dicit. Et sui eum non receperunt. </div>
            <div type="sub" n="17">Quid autem signat illa particula in mundo? Quoniam etiam mortui sui erant. ut Abraam Isaac et Iacob et alii plurimi. sed hi non erant in mundo. </div>
            <div type="sub" n="18">Vides et ueteris et noui testamenti eum deum esse? Quid sibi uult ea particula in finem dilexit eos? hoc est semper dilexit cuius signum hoc dicit. </div>
            <div type="sub" n="19">Atqui: sepe aliud inquit. ponere se pro amicis suis animam. sed hoc nondum fecerat. Qua autem gratia hoc fecit? </div>
            <div type="sub" n="20">Quia multo mirabilius erat: quando clarior apud omnes apparuit. et non parum in discessu suo consolatus est. </div>
            <div type="sub" n="21">Cum enim essent maiorem in modum dolituri. equalem illi dolori. consolationem affert. Et cena facta cum diabolus iam misisset in cor: ut traderet eum Iudas. </div>
            <div type="sub" n="22">Hoc perterritus addidit euangelista: quod qui se iam tradere proposuerat: lauerit: </div>
            <div type="sub" n="23">ostenditque maximam Iude maliciam: quod ne mense quidem communicatio eum cohibuit: ut maxime solet. non quod ad ultimum usque diem eum magistrum habuerit: </div>
            <div type="sub" n="24">scieritque omnia ei tradita a patre: et quod a deo uenisset: et ad deum iret. </div>
            <div type="sub" n="25">nihil inquit. Quod cum talis et tantus esset et a deo ueniret et ad deum iret: cum omnium dominaretur id molitus est: neque reueritus est: tantam rem aggredi. </div>
            <div type="sub" n="26">Traditionem autem hoc in loco fidelium salutem appellari mihi uidetur. Nam et cum dicit omnia mihi tradita sunt a patre meo. hac dicit traditione sicut cum inquit. Tui erant: et mihi eos dedisti. </div>
            <div type="sub" n="27">Et iterum. Nemo potest uenire ad me nisi pater traxerit eum. et nisi datum sit ei desuper. Aut hoc inquit. aut quod nihilo minor ex hoc esset futurus: qui a deo uenit et ad deum uadit: et omnia comprehendit. </div>
            <div type="sub" n="28">Cum uero traditionem audis: nihil humanum suspiceris. honorem enim erga patrem: et concordiam signat. </div>
            <div type="sub" n="29">Quemadmodum enim pater ei tradidit: ita et ipse patri. et hoc indicat Paulus inquiens. Cum tradet regnum deo et patri. </div>
            <div type="sub" n="30">hoc autem hoc in loco humanius locutus est. multam eorum curam et incredibilem dilectionem pre se ferens: tanquam familiares eos erudiens bonorum matrem humilitatem: quam et principium et finem inquit esse uirtutis. </div>
            <div type="sub" n="31">Sed quid additur. A deo uenit et ad deum uadit? Hoc est digna eo facit: qui inde profectus est: et eo reuertitur. et sic omnem pessundat superbiam. Et cum surrexisset a cena: positis uestibus. </div>
         </div>
         <div type="sec" n="2">
            <div type="sub" n="1">Considera quomodo non lauando tantum. sed et aliter humilitatem ostendit. Non enim priusquam discumberent. sed post omnium discubitum: surgit a cena. </div>
            <div type="sub" n="2">Inde non simpliciter lauat. sed ponit uestimenta: ac etiam linteum se precinxit. Neque his contentus ipse peluim impleuit. ipse nemine iusso omnia fecit. </div>
            <div type="sub" n="3">Exemplo docens: non remisse et frigide bona opera. sed quamdiligentissime: facienda. </div>
            <div type="sub" n="4">Mihi uidetur primum eum proditoris lauasse pedes. Cepit inquit lauare. Et inde uenit ad Simonem Petrum qui dicit ei. Tu mihi lauas pedes? </div>
            <div type="sub" n="5">His inquit manibus quibus oculos aperuisti: leprosos mundasti: mortuos suscitasti. Habet enim hec particula magnam significationem. </div>
            <div type="sub" n="6">Quare non oportuit aliud dicere quam tu: quod per se uerbum sufficiens fuit: quo omnia demonstrarentur. Iure autem quispiam queret quomodo nullus aliorum lauari recusauit: preter Petrum: quod non parui amoris fuit et reuerentie argumentum. </div>
            <div type="sub" n="7">Que nam est causa? Arbitror ante omnes proditoris pedes lauasse: inde uenisse ad Petrum a quo et ceteri admoniti sunt: quid esset faciendum. </div>
            <div type="sub" n="8">Quod enim alium quempiam ante lauerit: constat cum dicit. Venit ad Petrum. Sed non est uehemens in accusando euangelista. </div>
            <div type="sub" n="9">Id enim uerbum cepit alium ante lauasse significat. Quod et si Petrus primus erat. credibile tamen est proditorem impudenter ante apostolorum principem discubuisse. </div>
            <div type="sub" n="10">Nam et aliunde impudentia eius ostenditur cum intingeret cum magistrio: et cum reprehensus minime compunctus est. </div>
            <div type="sub" n="11">Petrus autem semel antea increpitus: et nunc his dictis ita cohibitus est ut titubaret et tremeret: ut non deinde auderet ipse christum interrogare. sed alium submitteret. Iudam autem frequenter reprehensum: nihil pudebat. </div>
            <div type="sub" n="12">Cum ergo uenisset ad Petrum. Dicit ei Petrus. Domine tu mihi lauas pedes? Respondit Ihesus. Quod ego facio: tu nescis modo. scies autem postea. </div>
            <div type="sub" n="13">Hoc est. Quod hinc sequatur emolumentum: quod doctrine exemplum: et quomodo expediat in omnem nos adduci humilitatem. </div>
            <div type="sub" n="14">Petrus autem adhuc renuit. Non lauabis mihi pedes in eternum. Quid facis Petre? oblitus es que antea dixeras? </div>
            <div type="sub" n="15">Non dixisti. Absit a te? et audisti. uade post me sathane. et adhuc non admoneris sed nimius es in refutando? Quid ni inquit? Res magna est et admiranda. </div>
            <div type="sub" n="16">Nam ob nimiam dilectionem ita locutus est. cui etiam christus uicem reddit. Vt enim tunc ualde eum increpitans inquit. Scandalum mihi es. ita et nunc. Si non lauero te: non habebis partem mecum. </div>
            <div type="sub" n="17">Quid tum Petrus feruore quodam incensus? Domine inquit: non tantum pedes meos: sed et manus et caput. In recusando uehemens Petrus: et in permittendo uehementior. utrumque ex amore. </div>
            <div type="sub" n="18">Sed cur non dixit Ihesus quamobrem id faceret. sed minatus est? Quoniam non acquieuisset. </div>
            <div type="sub" n="19">Nam si dixisset. Sine te lauem: ut uos humilitatis admoneam: profecto sine illo exemplo se admonitum asseruisset. </div>
            <div type="sub" n="20">sed nunc repulse minis perterritus continuo paret. Ipse enim erat qui frequenter quo iret interrogabat: qui animam pro eo se positurum dicebat. </div>
            <div type="sub" n="21">Si enim cum audiret. Nescis quod ego facio. scies autem postea. non tamen parebat longe minus si intellexisset. Ideo inquit. Scies postea: haud inscius ita etiam oppugnaturum. </div>
            <div type="sub" n="22">Neque Petrus causam rogauit. sed uehementius accensus. ne passus est quidem doceri sed renuit. Tu mihi lauas pedes? Post minas autem statim mollitus est. </div>
            <div type="sub" n="23">Quid autem significat scies postea? Quando? Cum in nomine meo demonia eiicies: cum in celum me assumi suspicies: cum a spiritu intelliges me ad patris dexteram sedere. tunc cognosces cur hoc faciam. </div>
            <div type="sub" n="24">Christus autem (cum dixisset Petrus. Non tantum pedes sed et manus et caput) qui lotus est inquit: non indiget nisi ut pedes lauet. sed est totus mundus. Iam uos mundi estis propter uerba que locutus sum uobis. </div>
            <div type="sub" n="25">At si mundi sunt qua gratia lauas pedes? Vt modestiam doceam: propterea uilius membrum elegit. lotus autem hoc est mundus. Nunquid ergo mundi non erant? </div>
            <div type="sub" n="26">Nondum a peccatis erant liberi: neque spiritu sancto digni habiti fuerant: peccato et maledicto adhuc regnante: et cirographo non abolito neque oblata uictima. </div>
            <div type="sub" n="27">Quomodo ergo mundos dicit? Ne propterea arbitrareris ideo mundos dixisse: quod nullis essent peccatis obnoxii addidit. Iam uos mundi estis: propter uerba que locutus sum uobis. Hoc est. hac tantum ratione estis mundi. </div>
            <div type="sub" n="28">Iam errore liberati estis iudeorum. Nam et propheta inquit. Lauamini et mundi estote: abiicite maliciam ab animis uestris. itaque talis lotus et mundatus est: </div>
            <div type="sub" n="29">cum omnem anime maliciam abiecerit: et sincera mente deo adheserit. Ideo secundum propheticum sermonem inquit qui lotus est: iam mundus est. </div>
            <div type="sub" n="30">Neque enim iudaicam aque lotionem. sed opificii purgationem intelligit. </div>
         </div>
         <div type="sec" n="3">
            <div type="sub" n="1">Fiamus ergo et nos mundi. Discamus benefacere. Et quomodo possumus? Iudicate pupillo: iustificate uiduam: et uenite disputemus. </div>
            <div type="sub" n="2">Frequenter in sacris scripturis mentio fit uiduarum et orphanorum. sed nobis nulla eorum ratio. Veruntamen audi quantum illic mercedis. </div>
            <div type="sub" n="3">Si fuerint peccata uestra ut coccinum: quasi nix dealbabuntur. et si fuerint rubra quasi uermiculus: uelud lana alba erunt. Neque enim habet defensorem uidua. ideo multa de eo ratio habetur: </div>
            <div type="sub" n="4">que cum secundis nuptiis coniungi sibi liceret: dei timore in uiduitate multa perpetitur. eis igitur manus porrigamus: omnes: et uiri et mulieres: ne quando uiduitatis molestias subeamus: </div>
            <div type="sub" n="5">et si subierimus: benignitatum in nos materiam: benignitate nostra comparemus. Non parua uis lacrimarum uidue est. sed ipsum possunt celum aperire. </div>
            <div type="sub" n="6">Nolimus eis insultare: ne augeamus calamitatem. sed pro uiribus opitulemur. Ita nos et in hoc et futuro seculo muniemus. </div>
            <div type="sub" n="7">neque enim in hac dumtaxat uita. sed in illa quoque nobis aderunt. et ob nostra in se officia: maximam peccatorum nostrorum partem precident atque delebunt: et fidenter facient nos ante iudicis tribunal comparere: </div>
            <div type="sub" n="8">quo utinam omnes pertingere possimus. gratia et benignitate domini nostri Ihesu christi cui gloria in secula Amen. </div>
         </div>
      </div>
      <div type="hom" n="71">
         <div type="title" n="title">Omelia LXXI </div>
         <div type="sec" n="1">
            <div type="sub" n="1">Postquam ergo lauit pedes eorum: accepit uestimenta sua: et cum recubuisset. iterum dixit eis. Scitis quid fecerim uobis? </div>
            <div type="sub" n="2">Grauissimum est dilectissimi: grauissimum inquam in profundum uiciorum decidere. fere enim anima incorrigibilis redditur. ideo omnia facienda sunt: ne a precipicio capiamur. </div>
            <div type="sub" n="3">Facilius enim est non cadere: quam post casum resurgere. Contemplare igitur postquam dilapsus est Iudas: quantum habuit auxilium. et numquam resurrexit. </div>
            <div type="sub" n="4">Dixit ad eum Ihesus. Vnus uestrum diabolus est. Dixit: non omnes credunt. Dixit: non de omnibus dico. et scio quos elegi: et nihil horum sensit. </div>
            <div type="sub" n="5">Postquam ergo lauit pedes eorum: accepit uestimenta sua. et cum recubuisset: dixit eis. Scitis quid fecerim uobis? Non amplius Petrum. sed omnes alloquitur. </div>
            <div type="sub" n="6">Vos uocatis me magister et domine. et benedicitis. Sum etenim. Vos uocatis me. eorum iudicium proponit. inde ne ad eorum gratiam locutum putares addidit. sum etenim. </div>
            <div type="sub" n="7">cum eorum sermonem proponat: etiam uerum ostendit. Nam quod illi dicebant ipsius confirmatione non suspectum redditur. Sum enim inquit. </div>
            <div type="sub" n="8">Vides quomodo discipulos alloquendo: de se apertius loquitur? quemadmodum ergo dicit. Nolite uocare magistrum super terram: unus enim preceptor uester est: </div>
            <div type="sub" n="9">ita inquit. Nolite uocare patrem super terram. unum autem non de patre solum. sed et de seipso dicit. Aliter enim quomodo dixisset: ut filii lucis sitis. </div>
            <div type="sub" n="10">et iterum. Sum enim. </div>
            <div type="sub" n="11">Et unus est uester preceptor christus. Si ergo ego laui pedes uestros dominus et magister: et uos debetis alter alterius lauare pedes. exemplum enim dedi uobis: ut quemadmodum ego feci uobis ita et uos faciatis. </div>
            <div type="sub" n="12">Atqui non est idem. ipse enim erat dominus et magister uos inuicem conserui. Quid ergo signat hec particula? ita. Secundum possibilitatem. propterea enim a maioribus rebus accipit exempla: ut saltem minus faciamus. </div>
            <div type="sub" n="13">Etenim magistri pueris litteras quampulcherrimas scribunt. ut uel in deterius imitentur. Vbi nunc qui conseruos despiciunt? Vbi qui honores? </div>
            <div type="sub" n="14">Proditoris pedes dominus lauit: sacrilegi: furis: et ipso proditionis tempore: cum nulla esset speranda emendatio: mensam communem posuit. et tu elatis superciliis intumescis? </div>
            <div type="sub" n="15">Pedes inuicem lauemus inquit. Nunquid et seruorum? Et quid mirum si seruorum? Siquidem inter nos seruus et liber uerbotenus differunt. illic re ipsa. </div>
            <div type="sub" n="16">Ipse enim natura dominus erat. nos serui. Neque id recusauit. nobis autem satis uidetur si liberis ut seruis: et emptis mancipiis non utimur. </div>
            <div type="sub" n="17">Et quid dicemus cum tanta pacientie exempla proposita nobis sunt que minime imitamur. sed contra et e regione elati ne debitum quidem reddimus? </div>
            <div type="sub" n="18">Debitores enim nos constituit deus: cum incepit. nos longe inferiores exemplum sequi debemus. Ipse enim dominus erat. Nos hoc conseruis faciemus: si quid fecerimus. </div>
            <div type="sub" n="19">quod et ipse significauit dicens. Si ego magister et dominus: ita et uos. Consequens enim erat dicere: quantomagis uos serui. Sed reliquit hoc auditorum reputationi. </div>
            <div type="sub" n="20">et quamobrem? Debebant enim alii aliis: magis honorari. </div>
         </div>
         <div type="sec" n="2">
            <div type="sub" n="1">Ne igitur se inuicem iactarent et dicerent quis esset maior. </div>
            <div type="sub" n="2">neue inter se indignarentur: omnem tollit elationem: ut et si longe sis maior: apud fratrem minime in superbiam efferaris. </div>
            <div type="sub" n="3">Et non dixit quod maius erat. Si ego proditoris pedes laui. Quid mirum si uos alter alterius? Sed rem fecit: inde eam discipulis iudicandam reliquit. </div>
            <div type="sub" n="4">Ideo dicebat. Qui faciet et docebit. hic magnus uocabitur. Hec enim uera doctrina est quod doces id re efficere. Quemnam fastum hoc non tolleret? Quam temeritatem? Quam non deprimeret elationem? </div>
            <div type="sub" n="5">Qui sedet super cherubin proditoris pedes lauit. Tu homo terra et puluis efferris et intumescis. </div>
            <div type="sub" n="6">Et quo hoc dignum supplicio? Quod si ueram elationem concupiscis: hic ego te uiam docebo. non enim nosti. </div>
            <div type="sub" n="7">Qui presentibus rebus et magnis inhiat: is uilis est et abiecti animi. itaque nunquam humilitas est sine magnitudine animi. neque superbia sine pusillanimitate. </div>
            <div type="sub" n="8">Quemadmodum neque pueri uilium rerum spectacula admirantur: et obstupescunt. pilis: throcis: et talis inhiant. magnas autem res ne cognitione quidem capere possunt. ita et hic. Sapiens non reputat presentia. </div>
            <div type="sub" n="9">ergo neque ea optabit ab alio accipere. Qui sapiens non est: contra afficietur ad arathneas et umbras et somnia: et his uiliora conuertetur. </div>
            <div type="sub" n="10">Amen amen dico uobis. Non est seruus maior domino suo: neque apostolus maior est eo qui misit illum. Si hec scitis. beati eritis si feceritis ea. </div>
            <div type="sub" n="11">Non de omnibus uobis dico. Ego scio quos elegerim. sed ut impleatur scriptura. Qui manducat panem meum leuabit calcaneum suum contra me. </div>
            <div type="sub" n="12">Quod et superius: idem et in hoc loco arguendo dicit. Nam si seruus non est maior domino: neque apostolus eo qui ipsum misit. et ego hoc feci. multomagis idem a uobis faciendum est. </div>
            <div type="sub" n="13">Inde. ne quis diceret. quid tandem hec dicis? non te intelligimus. Idem addidit. non quod ignoraret. Sed ut re ostenderet: quid dicat. </div>
            <div type="sub" n="14">Scire enim omnium est. facere autem non omnium. Propterea inquit. Beati eritis si feceritis ea. Ideo frequenter hoc dico. et quidem scientibus uobis ut ad opera uos alliciam. </div>
            <div type="sub" n="15">Nam et iudei sciunt. sed non sunt beati: cum ea non faciant. Non de omnibus uobis dico. </div>
            <div type="sub" n="16">O patientiam: nondum proditorem arguit. sed tegit scelus indulgens ei locum penitentie: et reprehendit: et non reprehendit ita inquiens. Qui manducat panem mecum leuabit calcaneum suum contra me. </div>
            <div type="sub" n="17">Videtur mihi illam particulam. non est seruus maior domino suo: ob hoc dictam esse. ut si quando a seruis uel ab aliis quibusdam uilibus et abiectis quicquam mali paterentur. non perturbarentur ad Iude exemplum respicientes: </div>
            <div type="sub" n="18">qui multis a Ihesu beneficiis affectus: male beneficium suum remuneratus est. Ideo inquit. Qui manducat panem meum: et alia que sequuntur. que satis poterant eum a tanto scelere retrahere. </div>
            <div type="sub" n="19">Quasi diceret. Qui apud me nutritus est: qui mecum manducat. Hec autem dicit erudiens nos: ut bonum pro malo reddamus: etiam iis qui non sunt corrigibiles. </div>
            <div type="sub" n="20">Et dicendo. Non de omnibus dico: ne omnes formidarent separat eum ab aliis his uerbis. Qui manducat panem meum. </div>
            <div type="sub" n="21">[lacuna] </div>
            <div type="sub" n="22">ostendens illum miserum non excusari ignorantia. sed rem omnem cognoscere. quod maxime eum cohibere debuerat. </div>
            <div type="sub" n="23">Et non dixit tradet me. sed leuabit calcaneum suum contra me: ut dolum et fallaciam deceptoris ostendat. </div>
         </div>
         <div type="sec" n="3">
            <div type="sub" n="1">Hec autem scripta sunt ne iniuriantibus nobis succenseamus. sed ut eos arguamus et deploremus. lacrymis enim digni sunt. non qui afficiuntur. sed qui inferunt iniuriam. </div>
            <div type="sub" n="2">Nam seipsos maxime ledunt cum rapiunt: cum calumpniantur cum aliud simile machinantur. nobis uero maxime: proficiunt. si non ulciscemur. </div>
            <div type="sub" n="3">Vt exempli gratia. Rapuit ille abs te aliquid pro iniuria gratias egisti et laudasti deum. multum illa gratiarum actione lucratus es. quemadmodum ille immensum sibi ignem preparauit. </div>
            <div type="sub" n="4">Quod si quis diceret. Quid enim si iniurias ulcisci non potuimus? Illud respondebo. quod potuimus saltem egreferre: et expostulare: imprecari et maledictis prosequi iniuriantem: et apud omnes eum accusare. </div>
            <div type="sub" n="5">Hec enim in nostra sunt potestate: que si non fecisti: etiam non ulciscendi mercedem accipies. </div>
            <div type="sub" n="6">Constat enim quod si posses non ulciscereris. Nam qui iniuria afficitur: quibus potest armis utitur. Pusillanimus: imprecationibus: et maledictis: et insidiis ulciscitur. </div>
            <div type="sub" n="7">his tu non solum abstineas. sed pro eo precare. hoc pacto deo similis efficieris. Orate inquit pro persequentibus uos: ut similes efficiamini patri uestro qui est in celis. </div>
            <div type="sub" n="8">Vides quam magna lucremur ex persecutionibus? Nihil adeo deum delectat quam non malum pro malo (immo pro malo bonum) reddere. </div>
            <div type="sub" n="9">Ideo christus sui proditorem beneficiis affecit. pedes lauit. clam arguit. parce perterruit: admonuit: mensa et osculo dignatus est. neque tamen ille factus est melior. sed in proposito perstitit. </div>
            <div type="sub" n="10">Sed age et seruorum exemplo qui plurimi in ueteri habentur testamento te erudiamus: ut intelligamus nullam nobis esse succensendi materiam. </div>
            <div type="sub" n="11">Vultis Moisen? an altius repetamus? Quanto enim uetustiora ostendentur exempla: tanto magis uos communicem. </div>
            <div type="sub" n="12">Quid tandem? Quia tunc difficilior erat uirtus. Nondum enim illi leges scriptas habuerant. non uite exempla: sed nuda per se erat natura. nullis auxiliis nitebatur. </div>
            <div type="sub" n="13">Propterea cum laudaret Noe: non simpliciter perfectum appellauit. sed addidit in generatione sua. hoc est in illis temporibus: quibus multa erant impedimenta. Nam post eum claruerunt alii. non tamen ipse inferior. </div>
            <div type="sub" n="14">in temporibus enim suis perfectus fuit. Quis ergo ante Moisen patiens? Beatus et generosus Ioseph: qui continentia clarus non minus claruit et patientia. </div>
            <div type="sub" n="15">Nihil iniuste fecit. sed seruiendo: colendo: omnia seruilia munia agendo: fratrum odio minime offensus est: neque expostulauit cum patrem haberet amantissimum sui. </div>
            <div type="sub" n="16">sed tulit ad eos cibum in desertum. neque non inuentis maledixit: neque reuersus est quod haud immerito poterat si uoluisset. sed ad crudeles illos et immanes properauit: uere fraternum seruans affectum. </div>
            <div type="sub" n="17">inde carceri intrusus rogatus causam: nemine accusato. tantum nihil se fecisse: et se furtim ex hebreorum terra abreptum dixit. </div>
            <div type="sub" n="18">post hec in potestatem ascitus: laborantibus fame fratribus subuenit: eosque multis liberauit calamitatibus. Nam si boni erimus: nulla proximi malicia uirtutem nobis auferre poterit. </div>
            <div type="sub" n="19">At illi contra in eius perniciem accinguntur. insompnium exprobrant: et acceptis ab eo cibis et uita et libertate spoliare eum machinantur. </div>
            <div type="sub" n="20">et dum comederent circunspectabant fratrem nudum in cisternam demissum. Quid hac immanitate crudelius? Quibus homicidis non erant immaniores? </div>
            <div type="sub" n="21">Inde eum barbaris et feris hominibus et ad barbaros euntibus uenditum innumeris mortibus tradiderunt. </div>
            <div type="sub" n="22">Ille autem factus rex non modo non ultus est. sed crimen in se patratum excusauit: quod dei dispensatione non fratrum malicia factum esset: </div>
            <div type="sub" n="23">et quod in eos fecit. non ira. sed fratris gratia simulauit. </div>
            <div type="sub" n="24">et cum eos uideret supplices conqueri: statim abiecta omni simulatione in fletum prorupit: et tanquam optime de se meritos complexus est: qui ab eis iam quantum in ipsis fuit interemptus: et omnes in egiptum accersiuit. </div>
            <div type="sub" n="25">Quam ergo habebimus excusationem: post legem: post gratiam: post tante sapientie traditionem cum qui ante legem fuit minime imitamur? </div>
            <div type="sub" n="26">Quis nos supplicio liberabit? neque enim est quicquam iracundia grauius. </div>
            <div type="sub" n="27">Quod in decem millium talentorum debitore: significatum est: qui prius debito a domino donatus: iterum ad soluendum coactus est. donatus domini liberalitate. coactus ad soluendum propria malicia. cum in conseruum ira ferretur. </div>
            <div type="sub" n="28">Quisbus nos intellectis nolimus proximos criminari. immo beneficiis prosequamur: ut diuinam in nos beneficentiam experiamur. Gratia et benignitate domini nostri Ihesu christi et cetera. </div>
         </div>
      </div>
      <div type="hom" n="72">
         <div type="title" n="title">Omelia LXXII </div>
         <div type="sec" n="1">
            <div type="sub" n="1">Amen amen dico uobis qui accipit: si quem misero: me accipit. qui autem me accipit: accipit eum qui misit me. </div>
            <div type="sub" n="2">Magna dei remuneratio in seruos et cultores suos et merces nobis inde comparatur. Qui uos accipit inquit me accipit: et qui accipit me accipit eum qui misit me. </div>
            <div type="sub" n="3">Quid nunc christi et patris acceptio: ad rem de qua agitur? Quis ad illud. Beati eritis si feceritis ea: quod nunc dicit. Qui accipit uos? </div>
            <div type="sub" n="4">Atqui optime consequitur. Cum enim exituri essent in mundum et multa passuri: dupliciter eos consolatur: et a se et ab ipsis. </div>
            <div type="sub" n="5">Si sapietis inquit: et me in memoriam habebitis. et que passus sum: et que feci animo frequenter uoluetis: omnes equo animo molestias tollerabitis. </div>
            <div type="sub" n="6">Et superius inquit. Si hec scitis beati eritis. nunc aliter eos consolatur quod scilicet aliorum in se inuenturi sint humanitatem. </div>
            <div type="sub" n="7">Omnes enim domos eis aperuit. itaque et a sapientia: et a subuenientium caritate: eis duplicem affert consolationem. </div>
            <div type="sub" n="8">Inde cum eis uniuersi orbis peragrationem imperarit: intelligens utroque proditorem priuari. </div>
            <div type="sub" n="9">neque ullum aut patientie in laboribus: aut accipientium benignitatis fructum consecuturum. iterum turbatus est. </div>
            <div type="sub" n="10">et causam euangelista significat inquiens. Et turbatus est spiritu: et protestatus est et dixit. Amen amen dico uobis. quia unus ex uobis me tradet. </div>
            <div type="sub" n="11">Iterum omnibus timorem incutit. cum non nominatim reum ostenderet. Atqui: nullius sibi criminis conscii: quam conscientie sue christi sententiam ueriorem duxerunt. Ideo aspiciebant inuicem discipuli. </div>
            <div type="sub" n="12">Quod enim ad unum proditio referebatur. hoc formidinem minuebat. Quod autem addiderat. unus ex uobis: simul omnes perturbarat. </div>
            <div type="sub" n="13">Quid igitur? Alter alterum intuebatur. Petrus autem semper amore estuans Iohanni innuit. </div>
            <div type="sub" n="14">Cum enim pauloante increpitus esset: quod uolentem lauare prohiberet. semper enim desiderii et amoris uehementia reprehendebatur. Ideo ueritus cum neque pati posset: neque loqui auderet: per alium id temptat cognoscere. </div>
            <div type="sub" n="15">Illud autem haud immerito dubitandum: cur omnibus dubitantibus atque trementibus etiam ipso apostolorum principe. Iohannes securus ac si in deliciis esset in gremio Ihesu recubuit: uel potius supra pectus. Neque hoc tantum mirandum. sed et que sequuntur. </div>
            <div type="sub" n="16">Inquit enim quem diligebat Ihesus. Cur nemo aliorum hoc de eo dixit? Atqui: et alii amabantur. hic autem precipue. Quod si alii hoc de eo non dixerunt. sed ipse tantum de seipso: nihil mirum. </div>
            <div type="sub" n="17">facit autem hoc et Paulus cum tempus exigeret inquiens. Noui hominem ante annos quatuordecim. et non paruas de se laudes intexuit. </div>
            <div type="sub" n="18">An parum tibi uidetur audientem. Sequere me. euestigio dimissis retibus et patre: secutum? Et cum Petro assumptum in montem. et preterea domum solum ingressum. </div>
            <div type="sub" n="19">Ipse autem quot Petri laudes prosequitur? Neque subticet christum dixisse. Petre amas me plus his. et semper eius feruorem in Ihesum: et caritatem enarrat. </div>
            <div type="sub" n="20">Cum autem inquit. Hic autem quid. ex magno locutus est desiderio. et cur nemo alius hoc dixit? Quia neque ipse dixisset: nisi in hunc incidisset locum. </div>
            <div type="sub" n="21">Nam si cum dixerit Petrum innuisse Iohanni ut interrogaret. nihil aliud addidisset. dubitari et queri: causa potuisset. Ideo hanc affert: et recubuit supra pectus Ihesu. </div>
            <div type="sub" n="22">An parum hinc didicisse eum arbitraris. cum tanta frueretur. magistri benignitate? Quod si de hoc etiam causam queris: amoris dicam. Quare inquit quem diligebat. </div>
            <div type="sub" n="23">Ego autem et alia ratione hoc dictum arbitror. ne nimium sibi tribuere uideretur. Cur enim alias non dixit. sed cum apostolorum princeps innuit? </div>
            <div type="sub" n="24">Ne ergo arbitrareris tanquam maiori. Petrum innuisse: amoris causam affert. Cum autem recubuit supra pectus. Nondum debitam de eo conceperant opinionem. Preterea et merorem ita leniit. </div>
            <div type="sub" n="25">Credibile enim est tunc mestos fuisse. nam si animo: multomagis facie erant perturbati. Eos igitur uerbis consolatus christus permittit: ut Iohannes supra pectus recumbat. </div>
            <div type="sub" n="26">Et considera discipuli humilitatem. nomen subticet. tantum quem diligebat inquit. Quemadmodum Paulus. noui hominem ante quatuordecim annos. </div>
            <div type="sub" n="27">Tunc primum proditorem indicat Ihesus. neque tamen nominatim. sed illum esse cui intinctum panem porrigeret. </div>
            <div type="sub" n="28">qui modus reprehensiuus fuit: quod neque mense communicationem reuereretur. Quod si non illa: hec panis porrectio. quem non mouisset? </div>
            <div type="sub" n="29">Sed non Iudam. cuius impudentiam uidens diabolus in cor eius intrauit. Donec enim in aliorum numero fuit: non est ausus in eum ingredi. sed extra: oppugnabat. </div>
            <div type="sub" n="30">postquam uero palam factus est licenter iam irrupit. Neque inemendabilis: erat amplius in aliorum numero tolerandus. </div>
            <div type="sub" n="31">ideo iam eiicitur: quem mox diabolus comprehendit. Erat autem nox. Dicit ei. Ihesus. Quod facis fac citius. hoc autem nemo sciuit discumbentium. </div>
         </div>
         <div type="sec" n="2">
            <div type="sub" n="1">O amentiam. Quomodo non mollitus est? Quomodo non puduit? Sed impudentior factus exiuit. </div>
            <div type="sub" n="2">illud autem uerbum fac citius. non imperantis est: neque consulentis. sed exprobrantis: et reuocantis ad emendacionem. Sed cum esset inemendabilis. dimisit eum. et hoc nemo intellexit discumbentium. </div>
            <div type="sub" n="3">Multum hic dubitari posset. cum dixisset. cui intinctum panem porrexero. quomodo nescierunt. sed tam submissa uoce id Iohanni dixit ut minime ab aliis audiretur. </div>
            <div type="sub" n="4">Etenim proptera Iohannes supra pectus recumbens tantum non ad aurem interrogat ne palam fieret proditor. Et Ihesus ita respondit ne adhuc nominatim manifestum faceret. </div>
            <div type="sub" n="5">apertius tamen inquit ei. Quod facis fac citius. illi non intellexerunt. </div>
            <div type="sub" n="6">Hoc autem dixit: ut uera esse ostenderet que ad iudeos de morte dixerat cum inquit. Potestatem habeo ponendi animam meam: et potestatem habeo sumendi eam: et nemo tollet eam a me. </div>
            <div type="sub" n="7">Quamdiu ergo uoluit nemo contra ualuit. cum autem permisit. tunc facile fuit auferri. Que omnia significans inquit. Quod facis fac citius. </div>
            <div type="sub" n="8">neque eum tunc palam fecit proditorem. Fortasse enim eum discerpsissent apostoli. fortasse Petrus tunc interemisset. Ideo nemo recumbentium nouit quis esset. </div>
            <div type="sub" n="9">Numquid et Iohannes? Neque ipse. Neque enim putauit discipulum in tantam prorupturum iniquitatem. </div>
            <div type="sub" n="10">Cum enim longe a tali scelere abessent: neque de aliis suspicabantur. </div>
            <div type="sub" n="11">et cum frequenter dixisset. Non de omnibus dico. et neminem nominasset: etiam de alio dicere arbitrabantur. Erat autem nox quando exiuit. </div>
            <div type="sub" n="12">Cur tempus notas? Vt hominis intelligas temeritatem. cum ne temporis quidem importunitate abduceretur. Neque hoc illi animaduerterunt. </div>
            <div type="sub" n="13">Timore enim perturbabantur. Quare ueram uerbi Ihesu causam non deprehenderunt. Putabant inquit ut egenis aliquid daret: dixisse. </div>
            <div type="sub" n="14">Multum Ihesu cure erant pauperes: et hoc ad nostram doctrinam. hic enim loculos habebat et pecuniam. </div>
            <div type="sub" n="15">Atqui: nemo pecuniam christo dedisse narratur. sed quod discipuli uictui necessaria prebebant. </div>
            <div type="sub" n="16">Quomodo enim qui neque peram neque baculum ferri iubet: loculos ferebat? Ad pauperum ministerium: ut intelligas quanta tibi inopum et miserorum: hac etiam parte cura impendat. </div>
            <div type="sub" n="17">Multa enim Ihesus ad nostram fecit eruditionem. hoc dixisse Ihesum opinabantur discipuli. Neque ad ultimum diem uoluit proditorem Ihesus palam facere. </div>
            <div type="sub" n="18">huius exemplum nobis sequendum est: neque proximorum uicia etiam incurabilia publicanda sunt. </div>
            <div type="sub" n="19">Etenim postmodum ad se tradendum uenienti osculum dedit: et accepit: cum traderetur ad tormenta: ad crucem: ad mortem ignominiosam. </div>
            <div type="sub" n="20">ubi rursus suam pre se fert benignitatem. hic clarificari se dicit: erudiens nos: nichil adeo turpe: adeo fedum esse: quod non clariorem reddat: qui id pro dei facit uoluntate. </div>
            <div type="sub" n="21">Cum ergo exiisset Iudas dixit Ihesus. Nunc clarificatus est filius hominis: quo uerbo labantes discipulorum mentes erigit et confirmat: ut non modo non contristentur. sed et gaudeant. </div>
            <div type="sub" n="22">Ideo Petrum a principio increpuit. Nam quod morte quis mortem uincat: gloria maxima est. </div>
            <div type="sub" n="23">Et hoc est quod de seipso dicebat. Cum exaltatus fuero: tunc cognoscetis quia ego sum. Et iterum. Soluite templum hoc. Et iterum. Signum non dabitur uobis nisi signum Ione. </div>
            <div type="sub" n="24">Et quomodo non magna est gloria post mortem: qui ante mortem maior erat: superare? Vt enim crederetur resurrectio: maiora postmodum operati sunt discipuli. </div>
            <div type="sub" n="25">Quod si non uiuebat: neque erat deus. quomodo in nomine eius tanta facere potuissent? Et deus clarificabit eum in seipso. </div>
            <div type="sub" n="26">hoc est per se non per alium. Et continuo clarificabit eum una cum cruce. </div>
            <div type="sub" n="27">Neque enim diu post: neque longum resurrectionis tempus est expectandum. sed continuo in ipsa cruce mira apparebant. </div>
            <div type="sub" n="28">Sol namque obscuratus est. petre scisse et uelum: multa corpora sanctorum qui dormierant surrexerunt. </div>
            <div type="sub" n="29">Sepulcrum signatum erat: custodes aderant: et clausum lapide corpus surrexit. </div>
            <div type="sub" n="30">Post quadraginta dies ascendit in celum. Inde spiritus delapsa sacietas est in apostolos. et omnes continuo Ihesum predicarunt. </div>
            <div type="sub" n="31">Hoc est et deus clarificabit eum in seipso: et continuo clarificabit eum. non per angelos aut archiangelos. non per aliam aliquam uirtutem. sed per seipsum. </div>
         </div>
         <div type="sec" n="3">
            <div type="sub" n="1">Quomodo autem clarificauit per seipsum? Omnia ad filii gloriam operatus. Atqui: omnia filius fecit. Vides quod filii opera ad patrem refert? </div>
            <div type="sub" n="2">Adhuc modicum uobiscum sum. Queritis me. et sicut dixi iudeis et non inuenietis: et ubi ego sum uos non potestis uenire: et uobis dico modo. </div>
            <div type="sub" n="3">Iam incipit: futuras post cenam calamitates enarrare. Cum Iudas exiuit. non uesper. sed nox erat. Cum uero paulopost capiendus esset: opus fuit eis omnia commendare ut recordarentur. </div>
            <div type="sub" n="4">uel pocius spiritus omnia suggerebat. Multa enim erant edocendi: utpote qui nunc primum audiebant: et tanta erant perpessuri. </div>
            <div type="sub" n="5">Nam et somno grauabantur: ut alius inquit euangelista: et tristitia: ut ipse ait. Vt igitur omnia diligenter retinerent: ita tandem locutus est. </div>
            <div type="sub" n="6">quod non paruam eis ad dei gloriam attulit utilitatem. cum postmodum recordati sint: eadem manifeste iam se a christo intellexisse. </div>
            <div type="sub" n="7">Qua autem gratia ante eorum animum uulnerat inquiens. Adhuc modicum uobiscum sum? Iudeis enim non immerito hoc dicebatur. Cur eadem ratione nobiscum agis qua cum perfidis illis et ingratis? Minime. </div>
            <div type="sub" n="8">Qua ergo gratia inquis: sicut dixi iudeis? Reduxi in memoriam. quia non nunc propter malorum presentiam hec dico: que a principio preuideram: et testes uos qui audistis estis: quod ad iudeos his etiam uerbis locutus sum. </div>
            <div type="sub" n="9">Ideo addidit filioli: ut audientibus. sicut dixi iudeis: non itidem ad se dictum putarent. Non ergo uulnerandi animi eorum gratia. sed ut consolaretur his uerbis usus est: ne preter spem molesta eis et grauia narrando: perturbarentur. </div>
            <div type="sub" n="10">Quo ego uado uos non potestis uenire. ostendit mortem suam translationem esse ad meliora: et ad locum corruptibilia corpora non admittentem. </div>
            <div type="sub" n="11">Hec dicit ut sui excitet desiderium: et uehementius reddat. </div>
            <div type="sub" n="12">Nostis enim cum aliquem carissimorum discedentem uidemus: et eum maxime cum quo nobis non est accedere. maiorem in modum mouemur atque incendimur. </div>
            <div type="sub" n="13">Iudeis ergo ad terrorem id dixit quod hic ad augendum desiderium. Talis est locus. quo uado: ut non modo nullus illis. sed ne uobis quidem accessus pateat. </div>
            <div type="sub" n="14">Vbi suam demonstrat dignitatem. Et uobis dico modo. Cur modo? Aliter quam illis: id est: non cum illis. Vbi nam quesiuerunt eum iudei? Vbi et discipuli? </div>
            <div type="sub" n="15">Discipuli quando fugerunt. iudei quando intollerabilia mala et omnem cogitationem exuperantia perpessi sunt. urbe eorum capta: et celitus in eos diuina ira undique delata. </div>
            <div type="sub" n="16">Illis ergo propter incredulitatem tunc ita locutus est. discipulis autem ne inexpectata opprimerentur calamitate. Mandatum nouum dedi uobis. </div>
            <div type="sub" n="17">Cum enim his uerbis perturbari eos uerisimile esset: ac si deserti relinquerentur eos amore et caritate: que bonorum omnium radix est atque principium consolatur. </div>
            <div type="sub" n="18">quasi dicat. Me abeunte dolebitis. Verum si uos inuicem dilexeritis fortiores eritis. Sed cur non ita dixit? Quoniam utilius dixit. In hoc cognoscent omnes quia mei estis discipuli. </div>
            <div type="sub" n="19">Propter hoc simul ostendit nullum secuturum fastidium: cum signum dederit. Hec autem post proditoris abitum uerba fecit. </div>
            <div type="sub" n="20">Cur autem mandatum dicit nouum: quod in ueteri testamento positum est? Ipse id nouum fecit modo. addidit ergo. Sicut ego dilexi uos. </div>
            <div type="sub" n="21">Non enim uestris precedentibus meritis debitum persolui. Sed ego incepi. Ita et uos decet amicis esse beneficos. et quibus non debetis. Et omissis miraculis que ipse esset facturus: dilectionis eos signo notat. </div>
            <div type="sub" n="22">Quid tandem? Quoniam uel hec: maxime sanctorum hominum est indicium. Etenim omnis uirtutis fundamentum est. </div>
            <div type="sub" n="23">propter hanc in primis omnes salutem consequemur. hoc est inquit esse discipulum. Sic ab omnibus laudem consequimini: cum uiderint uos meam imitantes dilectionem. </div>
         </div>
         <div type="sec" n="4">
            <div type="sub" n="1">Sed cur non potius miracula hoc ostendunt? Minime. Multi enim dicent. Domine nonne in nomine tuo demonia eiicimus. </div>
            <div type="sub" n="2">Et iterum gaudentibus ipsis: quod demonia sibi parerent inhibuit. ut ideo gauderent. sed quod eorum nomina scripta essent in celis. </div>
            <div type="sub" n="3">Atqui: miracula orbem terrarum allexerunt sed cum dilectio precessisset: aliter nulla secuta essent miracula. </div>
            <div type="sub" n="4">Hoc enim quamprimum eos et bonos reddidit et benignos: quod scilicet unus erat animus omnibus. Quod si uaria fuissent sentencia: omnia perdidissent. </div>
            <div type="sub" n="5">Neque illos dumtaxat. sed et omnes qui postmodum credituri erant admonet. Nam et nunc nihil gentiles perturbat: quam quod nulla est caritas. </div>
            <div type="sub" n="6">Sed et signa non fieri accusant. non tamen itidem. In quo autem dilectionem ostenderunt apostoli? </div>
            <div type="sub" n="7">Intuere Petrum et Iohannem quanta concordia uixerunt: cum ad templum ascenderunt. Intuere Paulum qualiter eis affectus fuerit. </div>
            <div type="sub" n="8">Quod si aliis fulserunt uirtutibus: multomagis dilectione bonorum matre. Ab anima nanque uirtute predita: hec germinat. Vbi malicia: illic hec planta exarescit. </div>
            <div type="sub" n="9">Cum enim multiplicata est malicia: exarescit dilectio. Et gentiles non ita signis adducuntur: ut uita: quam nihil adeo ut dilectio commendat. </div>
            <div type="sub" n="10">Qui enim miracula faciunt: nonnunquam deceptores ab illis appellantur. Vite puritas: non nisi bonum arguit. </div>
            <div type="sub" n="11">Cum ergo nondum predicatio esset instituta: merito signa animos allexerunt: nunc uite bonitate alliciendi sunt. Nihil enim adeo gentiles arguit: </div>
            <div type="sub" n="12">ut uirtus: nihil adeo perturbat: ut malicia. Quare cum cupidum: </div>
            <div type="sub" n="13">cum raptorem: misericordiam et liberalitatem predicantem: et humano genere tanquam bestiis utentem: inimicorum amorem precipientem: uiderit gentilis. delirum eum et amentem appellabit. </div>
            <div type="sub" n="14">Cum mortis formidantem uiderit: quomodo immortalitatis rationes accipiet? Cum ambitiosos. cum aliis affectibus addictos: magis in sua confirmabitur opinione: nihil de nobis magnum autumans. </div>
            <div type="sub" n="15">Nos sumus causa nos inquam: ut illi in errore permaneant. Iampridem doctrinam suam damnassent et nostram approbassent: nisi uita nostra traherentur. </div>
            <div type="sub" n="16">Verbis philosophari perfacile. hoc enim multi apud eos fecerunt. sed inquirunt operum probationem. Verum maiores nostros sibi proponant: inquies. </div>
            <div type="sub" n="17">Non credunt. sed uiuentes intuerentur. Ostende inquiunt nobis fidem tuam per opera. Cum autem grauius fera: proximi bona dissipamus: luem nos orbis appellant. </div>
            <div type="sub" n="18">Hoc illos retinet: ne ad nos transferantur. Itaque horum nos penas dabimus: non solum eorum que ipsi commisimus. sed quorum autores fuimus: ut dei nomen blasphemaretur. </div>
            <div type="sub" n="19">Quousque tandem pecuniis: uoluptatibusque et aliis inseruiemus affectibus? Vendicemus iam nos. Audi prophetam de quibusdam stultis loquentem. Comedamus et bibamus cras moriemur. </div>
            <div type="sub" n="20">De presentibus hoc dicendum non est. adeo nonnulli omnium res complectuntur: quibus rursus propheta his uerbis exprobrat. Nunquid soli habitatis terram? </div>
            <div type="sub" n="21">Quamobrem uereor ne quid grauius accidat: neue iram dei in nos uehementius prouocemus. </div>
            <div type="sub" n="22">Ad quam auertendam: omnem amplectamur uirtutem: ut futura bona consequamur. gratia domini nostri Ihesu christi. Amen. </div>
         </div>
      </div>
      <div type="hom" n="73">
         <div type="title" n="title">Omelia LXXIII </div>
         <div type="sec" n="1">
            <div type="sub" n="1">Dicit ei Simon Petrus domine quo uadis. Respondit ei Ihesus? Quo ego uado non potes sequi modo. Sequeris autem postea. </div>
            <div type="sub" n="2">Magnum quiddam dilectio est dilectissimi: et igne ipso uehementius: et ipsum celum petit: cuius uim nihil retardare potest. </div>
            <div type="sub" n="3">Quare eius feruore accensus Petrus: audito Ihesu. Quo ego uado uos non potestis uenire: inquit. Domine quo uadis? hoc autem dicebat non discendi tantum: quam sequendi eum desiderio. </div>
            <div type="sub" n="4">Nondum enim secuturum se dicere audebat. sed quo iret rogauit. christus autem non uerbis. sed animo respondit. </div>
            <div type="sub" n="5">Quod enim id sensisset Petrus: ex responso Ihesu: plane constat. Ait enim. Quo ego uado non potes sequi modo. </div>
            <div type="sub" n="6">et cum subderet. Sequeris postea. neque sic desiderium cohibuit quamuis bene sibi sperandum audiret. Sed cogitur respondere. Quare non possum te sequi modo? Animam meam pro te ponam. </div>
            <div type="sub" n="7">Cum proditionis metum abiecisset: suum in magistrum amorem: quem pre se ferens. aliis tacentibus ipse audenter interrogat. </div>
            <div type="sub" n="8">Quid dicis Petre? Dicenti. Non potes. te posse dicis? Experientia cognosces: nihil esse dilectionem tuam sine gratia diuina. </div>
            <div type="sub" n="9">Vnde constat hunc casum: Ihesum pro ipsius utilitate permisisse: </div>
            <div type="sub" n="10">Nam cum assercioni sue: feruore quodam non staret Petrus: non quidem impulit ad negandum. sed desertum reliquit: ut suam ipse intelligeret imbecillitatem. </div>
            <div type="sub" n="11">Dixit se tradendum Ihesus. Respondit Petrus. Absit a te. Reprehensus est: neque admonetur. sed iterum lauari sibi pedes prohibebat. Non lauabis mihi pedes in eternum. </div>
            <div type="sub" n="12">Iterum nunc audiens non posse sequi. et negaturum magistrum suum. et posse: et non negaturum profitetur ex quo cum in amentiam prolaberetur et christo contradiceret: sue admonetur fragilitatis. </div>
            <div type="sub" n="13">Hoc Lucas significat. cum inquit christus. Et ego pro te rogaui: ne deficeret fides tua. hoc est. ne in fine perias. in omnibus humilitatem eum erudiens: et humanam arguens naturam quod ex se nihil sit. </div>
            <div type="sub" n="14">Cum enim immensa dilectione: magistri dicto refragaretur: cohibet eum Ihesus: et admonet: ut postmodum emendetur: cum orbis terrarum dispensationem reciperet: </div>
            <div type="sub" n="15">et sui recordatus: se agnosceret. Et considera casus magnitudinem. Neque enim semel tantum: atque iterum negauit. sed adeo stupuerat: ut breui: ter negaret. ut intelligas: non tam dilexisse: quam dilectum esse. </div>
            <div type="sub" n="16">Verumtamen post tantum casum rogauit. Diligis me plus his? Neque enim frigiditate sed superni auxilii derelictu: contigit. </div>
            <div type="sub" n="17">Petri ergo dilectionem accipit: ex ea contradictionem prouenientem tollit. Nam si diligis: parere dilecto debes. Dicit tibi et condiscipulis tuis. Non potestis. Quid tu contendis? </div>
            <div type="sub" n="18">Non intelligis quid sit dei negacio. cum hoc pacto non uis mee acquiescere assertioni: negando cognosces quamuis perquam impossibile hoc tibi uidebatur. </div>
            <div type="sub" n="19">hoc quidem nesciebas. sed ille in anima tua habitabat. sed tamen preter expectationem accidit. Animam meam pro te ponam. </div>
            <div type="sub" n="20">Cum enim audisset neminem maiorem habere caritatem: quam qui animam poneret: continuo summam affectauit. </div>
            <div type="sub" n="21">At christus re ipsa docuit: sui solius esse muneris: eam exhibere. Inquit enim. Non cantabit gallus: donec ter me neges: Hoc est paulopost. </div>
            <div type="sub" n="22">neque enim longe aberat. intempestam noctem significabat et secunda iam uigilia agebatur. Non turbetur cor uestrum. Credibile nanque est eos hec audiendo perturbatos. </div>
            <div type="sub" n="23">Si apostolorum princeps: et tam feruidus: ante galli cantum ter negabit: magnam quandam calamitatis expectationem animo concepisse: par erat: ut etiam adamantina corda moueri possent. </div>
            <div type="sub" n="24">Cum ergo hac reputatione: non immerito percellerentur. considera quomodo eos consolatur. Non turbetur cor uestrum. </div>
            <div type="sub" n="25">hoc pacto primum diuinitatis sue potentiam indicat: quod animi motus palam faceret. </div>
            <div type="sub" n="26">Creditis in deum: et in me credite. hoc est: quod omnia mala transibunt. Nam in me et in patrem fides: omnibus uos persequentibus potentior est: et nihil uos superabit. </div>
            <div type="sub" n="27">Inde inquit. In domo patris mei mansiones multe sunt. Quemadmodum Petri merorem consolatur dicens. Sequeris autem postea. ita et his spem suggerit: </div>
            <div type="sub" n="28">ne crederent illi soli factam promissionem. In domo patris mei mansiones multe sunt. Si quo minus dixissem uobis. quia uado parare uobis locum. Hoc est ille uos locus manet qui et Petrum. </div>
            <div type="sub" n="29">Magna illic mansionum copia: nec dicendum est preparationem opus esse. cum enim dixisset. Non potestis modo me sequi: ne arbitrarentur diuturniorem moram futuram: addidit. Vt ubi sum ego et uos sitis. </div>
            <div type="sub" n="30">Tantum huic rei curam adhibeo ut iam hoc fecissem: nisi iam uobis paratum esset: ostendens multum ipsis fidendum et credendum. </div>
         </div>
         <div type="sec" n="2">
            <div type="sub" n="1">Inde ne fouende eorum spei gratia dicere uideretur. sed ut crederent ita esse: addidit. Et quo ego uado scitis: et uiam scitis. </div>
            <div type="sub" n="2">Demonstrabat enim eis non temere in hunc sermonem uenisse. sed quia eos hoc iam animo querere: ut discerent: intelligebat. </div>
            <div type="sub" n="3">Petrus enim non discendi. sed sequendi gratia ita interrogarat. </div>
            <div type="sub" n="4">Sed cum reprehensus esset etiam quod primum impossibile uidebatur: possibile ostendit: et quod impossibile uidebatur cupiditatem auxit: ut id certo cognosceret. ideo ait. Et uiam scitis. </div>
            <div type="sub" n="5">Quemadmodum enim nemine quicquam locuto: negaturum Petrum: et scrutatus corda: ne perturbarentur admonuit. </div>
            <div type="sub" n="6">ita hoc in loco dicendo. uiam scitis: eorum indicat cordis desiderium: et dat eis rogandi occasionem. </div>
            <div type="sub" n="7">Petrus quidem amoris gratia: quo iret interrogauit. Thomas autem metu inquit. Nescimus quo uadis: et quomodo possumus uiam scire? </div>
            <div type="sub" n="8">Et considera quam reuerenter. non dixit. Dic nobis locum. Sed nescimus quo uadis. Hoc enim iam omnes scire gestiebant. </div>
            <div type="sub" n="9">Nam si iudei id audientes suspensi erant. et quidem cum abire eum cuperent. Multomagis qui eo satiari numquam poterant: quo iret: intelligere uolebant: </div>
            <div type="sub" n="10">uerebantur tamen interrogare. sed nimium uicit desiderium. Quid christus? Ego sum uia: veritas: et uita. Nemo uenit ad patrem nisi per me. </div>
            <div type="sub" n="11">Quid ergo interrogatus a Petro: quo iret: non continuo respondit se ad patrem ire: et eos tunc non posse. sed tot uerborum ambitu usus est: et interrogationes mouit. et responsiones? </div>
            <div type="sub" n="12">Iudeis fortasse merito non dixisset. cur discipulis? Dixit quidem et his: et illis: a deo uenire: et ad deum ire. </div>
            <div type="sub" n="13">Sed iterum manifestius quam prius. At iudeis quidem merito non dixit: quibus si dixisset. Vos non potestis uenire ad patrem: superbie eum arguissent: nunc id subticens dubios reddit. </div>
            <div type="sub" n="14">At discipulis et Petro cur dixit? Norat Petri animum: et quantum perturbaretur quod discederet. </div>
            <div type="sub" n="15">Assecutus ergo quod uolebat: obscuritate sermonis iterum id reuelat. Cum enim dixisset. Vbi sum nemo potest uenire: addidit. In domo patris mei mansiones multe sunt. sed ad patrem nemo potest uenire nisi per me. </div>
            <div type="sub" n="16">Hoc autem noluit eis a principio dicere: ne in maiorem tristitiam adduceret. Dixit autem postquam consolatus est. </div>
            <div type="sub" n="17">ob Petri reprehensionem multum meroris abstulit. Concepto enim metu: ne itidem ipsi reprehenderentur: magis cauebant. Ego sum uia. hoc est. quia per me uenietis. </div>
            <div type="sub" n="18">Veritas. quia sine dubio hec erunt. Neque in me mendacium est. Vita. quia neque ipsa mors prohibere poterit: ne ad me ueniatis. </div>
            <div type="sub" n="19">Quod si ego sum uia: duce minime indigetis. Si ueritas: non loquor falsa. Si uita. etiam si moriemini: consequimini que uobis pollicitus sum. </div>
            <div type="sub" n="20">Quod de uia dicebat et intelligebant et confitebantur. reliqua ignorabant. non tamen audebant sciscitari. Multum autem consolabantur: quod uiam eum esse audierant. </div>
            <div type="sub" n="21">Si enim inquit in mea potestate est: ut uos ad patrem ducam: omnino uenietis. Neque enim alia ueniendi uia est. </div>
            <div type="sub" n="22">et cum dixisset. Nemo potest uenire ad me nisi pater traxerit eum. Iterum inquit. Si ego exaltatus fuero a terra: omnia traham ad meipsum. et nemo potest uenire ad patrem: nisi per me: semper se patri equiparans. </div>
            <div type="sub" n="23">Quomodo ergo cum dixerit quo uado scitis. subdidit. Si cognouissetis me: et patrem meum utique cognouissetis. et amodo cognoscetis eum: et uidistis eum. </div>
            <div type="sub" n="24">Non quod sibi contradicat. Cognoscebant enim eum. non tamen ut oportebat. Cognoscebant deum. sed nondum patrem. post spiritus ueniens: omnium in eos cognitionem infudit. </div>
            <div type="sub" n="25">Ergo dicit. Si meam noscetis substantiam et dignitatem: noscetis et patris et amodo cognoscetis eum: et uidistis eum. Alterum futurum alterum presentis. hoc est per me. </div>
            <div type="sub" n="26">uisionem autem dicit mentis cognitionem. Quos enim uidemus: et uidere: et ignorare possumus. quos cognoscimus: ignorare non possumus. </div>
            <div type="sub" n="27">Propterea inquit et uidistis eum. Quemadmodum ait. Visus est ab angelis. Atqui: ipsa substantia uideri nequit. sed uisam dixit: secundum eorum possibilitatem. </div>
            <div type="sub" n="28">ostendens quod qui ipsum uidit: patrem uidit. Vidit autem ipsum. non in nuda substantia. sed carne uestitum. </div>
            <div type="sub" n="29">Alibi quoque uisionem cognitionem appellat: ut cum dicit. Beati mundi corde. quoniam ipsi deum uidebunt. </div>
            <div type="sub" n="30">mundi non tantum a fornicatione. sed ab omnibus peccatis. Omne namque peccatum animam maculat. </div>
         </div>
         <div type="sec" n="3">
            <div type="sub" n="1">Annitamur ergo: ut omnibus sordibus animam mundemus. Mundat autem primum lauacrum: inde alie multe et uarie uie: </div>
            <div type="sub" n="2">quas benignissimus deus nobis largitus est. Quarum prima est elemosina. </div>
            <div type="sub" n="3">Elemosinis enim et fide purgantur et peccata. Elemosinis inquam non ex iniuste quesitis. hec enim non elemosina. sed crudelitas est et inhumanitas. </div>
            <div type="sub" n="4">Que enim utilitas si alium spolies ut alium induas? A misericordia incipiendum est. non ab immanitate. </div>
            <div type="sub" n="5">Nam si aliena damus: nullum nobis emolumentum. Hoc Zacheus ostendit: qui ut deum placaret inquit. Siquid defraudaui: reddo quadruplum. </div>
            <div type="sub" n="6">Nos autem multa rapiendo: pauca dando: putamus deum placare: cum magis irritemus. </div>
            <div type="sub" n="7">Dic queso: si asinum mortuum et fetidum e triuiis in sacrificium offers. nonne te lapidarent: ut impium et scelestum persequerentur? </div>
            <div type="sub" n="8">Quid ergo si reprehendam oblationem ex rapina que etiam execrabilior est? Quam ueniam merebitur? </div>
            <div type="sub" n="9">esto aliqua pecunia ex rapina condatur. nonne mortuo asino grauius olet? Vis intelligere quantus sit peccati fetor? Audi prophetam. Putruerunt et corrupte sunt cicatrices mee. </div>
            <div type="sub" n="10">Tu autem uerbis deum latere censes que committis. ipse autem rapinas tuas et fraudes perpetuo reminiscitur. Imponitur peccatum tuum super altare. </div>
            <div type="sub" n="11">Nec hoc solum reprehensione dignum. sed illud etiam grauius: quod sanctorum animas coinquinas. Siquidem hoc lapis est: et sanctificatur. ille semper ipsum christum ferunt et audes illuc tanto scelere conparata offerre? </div>
            <div type="sub" n="12">Minime inquis. Neque enim eas offero pecunias sed alia. Ridiculum hoc. nescis quod licet in multa pecunia uel gutta iniquitatis incidit: tota coinquinatur. </div>
            <div type="sub" n="13">Et quemadmodum siquis in limpidum fontem stercus iniiciat: totum immundum reddit. ita si diuitias auaritia attigerit: omnes fetore suo corrumpit. </div>
            <div type="sub" n="14">Preterea ingressuri templum manus lauamus. non autem corda. Nunquid enim manus loquuntur? </div>
            <div type="sub" n="15">anima profert uerba. in animam deus inspicit. Nihil opus est mundicia corporis anima coinquinata. Que utilitas si manus exteriores lauas: et interiores sordescunt? </div>
            <div type="sub" n="16">Hoc graue est: hoc omnia perdit: quod parua reueriti magna contemnimus. Illotis enim manibus precari nihil refert. illota conscientia hoc maximum malorum. </div>
            <div type="sub" n="17">Ideo iudeis huiusmodi immunditiis uacantibus inquit. Ablue a malo cor tuum. quousque erunt tibi rationes laborum tuorum? </div>
            <div type="sub" n="18">Lauemus et nos non ceno. sed aqua mundissima: elemosina non auaritia. Primum a rapina te uendica: et tunc profer elemosinam. Declinemus a malo: et faciamus bonum. </div>
            <div type="sub" n="19">Contine manus a cupiditate: et sic elemosine assuefacias. Quod si pauperes spoliamus: etiamsi non iisdem alios induimus. non tamen effugimus: quin supplicii simus obnoxii. </div>
            <div type="sub" n="20">Materia namque placationis: materia peccati efficitur. Satius enim est non misereri quam ita misereri. Nam etiam Cain melius fuisset: </div>
            <div type="sub" n="21">si nihil omnino obtulisset: quam deteriora offerendo deum prouocare. Qui uero aliena offert: quo pacto deum non prouocat? Ego tibi dixi inquit noli rapere. et tu ex rapina me honoras. </div>
            <div type="sub" n="22">Quid putas? An quod iis gaudeat? Igitur dicet tibi. Putasti quod essem similis tibi. Arguam te et ponam ante faciem tuam peccata tua. </div>
            <div type="sub" n="23">Sed absit ut quispiam hanc uocem audiat. sed pura elemosina: et claris lampadibus: sponso obuiam ueniamus. Gratia et benignitate domini nostri Ihesu christi cui gloria in secula Amen. </div>
         </div>
      </div>
      <div type="hom" n="74">
         <div type="title" n="title">Omelia LXXIV </div>
         <div type="sec" n="1">
            <div type="sub" n="1">Dicit ei Philippus domine ostende nobis patrem et sufficit nobis. Dicit ei Ihesus. Tanto tempore uobiscum sum et non cognouisti me Philippe? Qui uidet me uidet et patrem. </div>
            <div type="sub" n="2">Propheta aiebat iudeis. Aspectus meretricis factus tibi: cui nullus pudor est: quod ut mihi uidetur non illi tantum ciuitati dici merito potest. sed omnibus aduersus ueritate est impudentibus. </div>
            <div type="sub" n="3">Dicente enim Philippo ostende nobis patrem. respondit. Tanto tempore uobiscum sum et non cognouisti me Philippe. Et tamen nonnulli sunt qui post hec uerba abscindunt a patre filium. </div>
            <div type="sub" n="4">Atqui: quam maiorem inquiris propinquitatem. Quidam enim ex hoc uerbo: in Sabellii heresim decidunt. </div>
            <div type="sub" n="5">Verum nos et his et illis omissis: tanquam e regione contrariis: dictorum ueritatem perscrutemur. </div>
            <div type="sub" n="6">Tanto tempore uobiscum sum: et non cognouisti me Philippe? Quid enim? Tu ne pater es: quem inquiro? Minime inquit. Propterea non dixit. non cognouisti eum. </div>
            <div type="sub" n="7">sed nihil aliud demonstrans quam quod nihil aliud est filius quam quod est pater: manens in esse filius. Vnde autem ad hoc uenit Philippus? </div>
            <div type="sub" n="8">Dixit. Si cognouissetis me: et patrem meum utique cognouissetis. et ad iudeos huiusmodi sepenumero usus est uerbis. </div>
            <div type="sub" n="9">Et aliquando Petrus et iudei. Quis esset pater interrogarunt atque etiam Thomas: et nullus manifeste intellexit. Sed adhuc quid diceret: ignorabant. </div>
            <div type="sub" n="10">et ne cibo grauis Philippus. et post iudeos magistrum temptare interrogando putaretur. huic particule ostende nobis patrem addidit. et sufficit nobis. Nihil aliud querimus. </div>
            <div type="sub" n="11">Nam dixerat christus. Si cognouissetis me: et patrem meum utique cognouissetis. et ita per se patrem ostendebat. Philippus autem in contrarium ordinem uertit inquiens. Ostende patrem. tanquam christum certo cognosceret. </div>
            <div type="sub" n="12">Verum non dimisit eum christus. sed ad uiam dirigit: per se patrem cognosci persuadens. </div>
            <div type="sub" n="13">Ipse autem carneis his uidere oculis eum uolebat: prophetarum forsitan recordatus: quod deum uiderint. Sed permissio fuit illa o Philippe. Inquit ergo. Deum nemo uidit umquam. </div>
            <div type="sub" n="14">Et iterum. Omnis qui audit a deo et discit: uenit ad me. Neque uocem eius audistis: neque faciem eius uidistis. et in ueteri testamento. Nemo uidebit faciem meam et uiuet. </div>
            <div type="sub" n="15">Quid christus? uehementius arguit. Tanto tempore uobiscum sum et non cognouisti me Philippe? Et non dixit. uidisti: sed cognouisti. </div>
            <div type="sub" n="16">Nunquid te nosse uolo inquit? patrem nunc uideri quero. Tu autem mihi dicis non cognouisti me? Quam nam hoc habet consequentiam? Magnam quidem. </div>
            <div type="sub" n="17">Cum enim hoc sit quod est pater: manens filius. merito in se patrem ostendit. Inde personas diuidens inquit. Qui uidet me: uidet et patrem. ne quis diceret quod pater sit ipse filius. </div>
            <div type="sub" n="18">Nam si ipse esset pater. non sane dixisset. qui uidet me uidet patrem. Sed cur non eum admonuit: quod impossibilia et supra hominem: et sibi soli possibilia postularet. </div>
            <div type="sub" n="19">Cum enim Philippus dixisset: sibi satis esse: uidere patrem: neque ipsum: Philippum uidisse christus ostendit. Certe enim si illum uidisset: etiam ipsum uidere potuisset. </div>
            <div type="sub" n="20">ideo inquit. Qui uidet me: uidet patrem. Si quis me uidet: et illum uidebit. hoc est. Neque ego: neque ille uideri possumus. </div>
            <div type="sub" n="21">Philippus enim uisus cognitionem querebat. et christum se uidisse arbitraretur uolebat eodem modo et patrem uidere. Vnde neque se uideri ostendit. </div>
            <div type="sub" n="22">Quod si quis dicat uisum hoc in loco cognitionem intelligi id ego non nego. Qui me nouit inquit: nouit et patrem. </div>
            <div type="sub" n="23">Attamen non propter hoc dixit. sed ut eamdem substantiam demonstraret. Qui meam substantiam uidet. uidet et patris. et quare hoc? An ne qui creaturam uidet: uidet et deum? </div>
            <div type="sub" n="24">Atqui omnes creaturam norant: et uidebant deum non omnes norant. Preterea uideamus quid Philippus querat. Num sapientiam patris. Num benignitatem? Minime. sed quid esset deus: ipsam uidelicet substantiam. </div>
            <div type="sub" n="25">Ad hoc ergo respondet christus. Qui uidet me. Qui autem creaturam uidet: non tamen uidet dei substantiam. Qui uidet me inquit et patrem meum uidet. </div>
            <div type="sub" n="26">Quod si alterius esset substantie: minime hoc dixisset. Vt autem pinguiori utamur sermone. Nemo qui aurum ignoret: in argento auri substantiam uidere potest. Non enim alia per aliam apparet natura. </div>
            <div type="sub" n="27">Ideo bene reprehendit inquiens. tanto tempore uobiscum sum. tanta accepisti doctrinam: magna signa et propria diuinitatis: </div>
            <div type="sub" n="28">et que pater solus operatur uidisti: soluta peccata: arcana in medium prolata: mortem fugatam: operationem ex terra factam et non cognouisti me? </div>
         </div>
         <div type="sec" n="2">
            <div type="sub" n="1">Vidisti patrem: noli amplius querere ut uideas. In illo enim me uidisti. Si nouisti me: noli amplius querere. Siquidem in me illum nouisti. </div>
            <div type="sub" n="2">Non credis quia ego in patre. hoc est in illius substantia appareo. Verba que ego loquor uobis a meipso non loquor. </div>
            <div type="sub" n="3">Vides propinquitatis excessum et unius substantie exemplum. Pater in me manens ipse facit opera. Quomodo a uerbis incipiens transit ad opera. </div>
            <div type="sub" n="4">Dici enim poterat. Ipse loquitur. sed duo hic ponit: doctrinam et signa: uel quod etiam uerba erant opera. </div>
            <div type="sub" n="5">Quomodo ergo facit? Etenim alibi inquit. Si non facio opera patris mei: nolite mihi credere: Quomodo ergo hoc in loco patrem facere attestatur? Vt plane ostendat inter patrem et filium nullam esse differentiam. </div>
            <div type="sub" n="6">hoc est. Non aliter pater et aliter ego facio. Nam alibi et se et patrem operari inquit. pater meus usque modo operatus est: et ego operor. Illic nullam operum diuisionem: hic idem ostendit. </div>
            <div type="sub" n="7">Quod si pinguior uerborum significantia humilitatem arguit. noli admirari. prius enim cum dixisset. non credis: ita prosecutus est: ut ipsum in fidem traheret. </div>
            <div type="sub" n="8">Corda namque eorum ingrediebatur. Creditis quia ego in patre: et pater in me est? Oportuit enim cum patrem et filium audistis: nihil aliud in cognitionis substantie testimonium querere. </div>
            <div type="sub" n="9">Quod si uobis hoc non satis est: ad equalitatem et eamdem substantiam ostendendam: saltem ex operibus intelligite. </div>
            <div type="sub" n="10">et qui uidet me: uidet et patrem meum. si de operibus dictum est. non sane posterius dixisset. sin minus propter opera mihi credite. </div>
            <div type="sub" n="11">Inde se non ea tantum posse. sed et longe maiora per excessum ostendit. </div>
            <div type="sub" n="12">Non enim maiora his posse se. sed quod mirabilius est se aliis dare posse maiorum potestatem profitetur. </div>
            <div type="sub" n="13">Amen amen dico uobis. qui credit in me: opera que ipse facio: et ipse faciet et maiora horum faciet. quia ego uado ad patrem. Hoc est. Vestrum iam est miracula operari. ego abeo. </div>
            <div type="sub" n="14">Inde cum sermonem perfecisset: ut ratio exigebat. inquit. Quodcumque petieritis patrem meum in nomine meo. hoc faciam ut in me glorificetur pater. </div>
            <div type="sub" n="15">Vides iterum quomodo hoc facit? Ego inquit faciam et non dixit. Vt glorificem patrem. sed ut glorificetur in me pater. </div>
            <div type="sub" n="16">Atqui: alibi dicebat. Deus glorificabit eum in seipso. hic uero. ipse glorificabit patrem? Cum enim filius magna posse apparet. in eo pater glorificatur. </div>
            <div type="sub" n="17">Sed quid signat in nomine meo? Quod apostoli dicebant. In nomine Ihesu christi. surge et ambula. Quecumque enim ipsi operabantur eorum autor erat christus: et manus domini erat cum illis. Ego faciam inquit. </div>
            <div type="sub" n="18">Ecce eius autoritatem. Que per alios fiunt ipse facit: que per se facit. Num ne ipse non potest: sed a patre operatur? Et quis nam hec diceret? </div>
            <div type="sub" n="19">Et qua gratia secundum hoc ponit? Vt sermonem suum confirmet: ostendatque ad priora illa nostri gratia descendisse. </div>
            <div type="sub" n="20">Illa enim particula ad patrem uado: hoc est non pereo. sed in propria permanebo dignitate in celis. Que omnia ad eos consolandos dicebat. </div>
            <div type="sub" n="21">Cum enim credibile esset eos nondum resurrectione intellecta quadam affici tristitia: aliis ipsos eiusmodi uirtutes collaturos pollicetur. undique eos consolans. et quod non modo perpetuo mansurus sit: sed etiam maiora ostensurus. </div>
         </div>
         <div type="sec" n="3">
            <div type="sub" n="1">Eum igitur sequamur. tollamus eius crucem. Quod si non persecutionis. alius tamen mortis tempus est. </div>
            <div type="sub" n="2">Mortificate inquit membra uestra que sunt super terram. Extinguamus cupiditatem: iram: inuidiam: </div>
            <div type="sub" n="3">hoc est uiuum sacrificium: quod non in cinerem consumitur: neque in fumum euanescit: neque lignis eget: non igne: non gladio: que duo spiritus sanctus habet. </div>
            <div type="sub" n="4">Gladio enim superflua et aliena cordis abscindit. aperit obturatum auditum. Morbi enim et male cupiditates: solent salutaribus sermonibus aditum obstruere. </div>
            <div type="sub" n="5">Siquidem auiditas pecuniarum: non sinit de elemosina precepta audire. Et si preualuerit inuidia: caritatis doctrinam expellit. Et alius quilibet morbus animam occupans: ad omnia pigriorem reddit. </div>
            <div type="sub" n="6">Tollamus ergo malas cupiditates. ad quod uoluntas satis est: ut omnes extinguantur. Neque consideremus uiolentam esse pecuniarum cupiditatem. sed uiolentam desidiam nostram. </div>
            <div type="sub" n="7">Multi quid sit argentum nescire se dicunt. Non enim naturalis est eius cupiditas. Naturales enim affectus a principio et ortu ipso nobis infunduntur. </div>
            <div type="sub" n="8">Aurum autem et argentum etiam diutius ignotum fuit. Vnde ergo aucta est huiusmodi cupiditas? Ab inani gloria: a summa desidia. </div>
            <div type="sub" n="9">Cupiditatum enim alie necessarie sunt: alie naturales: alie neutrum ut exempli gratia. Quecumque perfecto animali non deficiunt: ipse naturales sunt: et necessarie ut edendi: bibendi: dormiendi. </div>
            <div type="sub" n="10">Corporum amor naturalis est. non necessarius. Multi namque eum uincunt: neque tamen pereunt. Pecuniarum autem auiditas neque naturalis est: neque necessaria. sed superuacanea. </div>
            <div type="sub" n="11">modo noluerimus: neque a principio eam complectemur. Certe christus de uirginitate disputans. inquit. Qui potest capere capiat. de pecuniis autem aliter. Nisi quis renunciauerit omnibus rebus suis: non est me dignus. </div>
            <div type="sub" n="12">Rem enim facilem admonebat: quod autem multos exuperat uoluntatis culpa est. Quid ergo omnem nobis de ea excusationem auferimus? </div>
            <div type="sub" n="13">Nam qui a uehementiore affectu uincitur non multum puniendus est. sed qui ab imbecillo hoste superatur: minime potest excusari. </div>
            <div type="sub" n="14">Quid respondebimus dicenti. Esurientem me uidistis: et non dedistis mihi cibum? Quomodo nos purgabimus? Adducemus paupertatem. Sed non sumus uidua illa pauperiores: que duos obulos offerens: omnes superauit. </div>
            <div type="sub" n="15">Neque enim quid offeras deus aspicit. sed dantis uoluntatem. hoc enim sibi cure est. </div>
            <div type="sub" n="16">eius ergo benignitate perspecta que possumus offeramus. ut et in presenti uita et in futura diuinam gratiam consecuti promissis bonis perfruamur. Gratia et benignitate domini nostri et cetera. </div>
         </div>
      </div>
      <div type="hom" n="75">
         <div type="title" n="title">Omelia LXXV </div>
         <div type="sec" n="1">
            <div type="sub" n="1">Si diligitis me mandata mea seruate: et ego rogabo patrem: et alium paraclitum dabit uobis. ut maneat uobiscum in eternum: spiritus ueritatis: quem mundus non potest accipere. quia non uidet eum: nec scit eum. </div>
            <div type="sub" n="2">Semper nobis aliquid agendum est. semper operibus inuigilandum: neque uerbis tantum. Dicere enim et promittere omnino facile est. Operari autem non itidem. </div>
            <div type="sub" n="3">Quorsum hec? Quoniam nunc multi sunt: qui se deum timere et diligere profitentur. re autem contra omnino faciunt. Deus autem per opera diligi querit. </div>
            <div type="sub" n="4">ideo ad discipulos dicebat. Si diligitis me mandata mea seruate. Cum enim dixisset. Quodcumque petieritis: ego faciam. ne simplicem petitionem ualere arbitrarentur. addidit. Si diligitis me tunc faciam. </div>
            <div type="sub" n="5">Et cum credibile esset: eos etiam audiendo quod iret ad patrem perturbari inquit. Quod nunc perturbemini: non est amoris indicium. sed quod uerbis meis fidem adhibeatis. </div>
            <div type="sub" n="6">Dedi uobis mandatum: ut diligeretis inuicem. et ita alter alteri faceretis: sicut ego feci uobis. Hec est dilectio. credere et parere dilecto. </div>
            <div type="sub" n="7">Et rogabo patrem: et alium paraclitum dabit uobis. Iterum ad audientium imbecillitatem descendit. </div>
            <div type="sub" n="8">Cum enim par esset: nondum ipsum intelligentes: uehementer illam inquirere substantiam: uerba secundum carnem aduentum: et nullam abeuntis capere consolationem. </div>
            <div type="sub" n="9">inquit. Rogabo patrem et alium paraclitum dabit uobis. hoc est qualis ego sum. Pudeat Sabellianos: et qui de spiritu non recte sentiunt. </div>
            <div type="sub" n="10">Etenim hoc mirum est: quod diuersas e regione hereses: uno ictu deiicit. </div>
            <div type="sub" n="11">Dicendo enim alium persone differentiam. dicendo paraclitum. substantie cognationem demonstrat. </div>
            <div type="sub" n="12">Sed cur inquit rogabo patrem. Quoniam si dixisset mittam. non ita fidem adhibuissent. </div>
            <div type="sub" n="13">Nunc autem id ei cure est: ut credant. postmodum ipse se eum mittere. ait. Accipite spiritum sanctum. </div>
            <div type="sub" n="14">hic patrem rogare. ut credibilem suam faciat orationem. Nam et Iohannes de eo inquit. Quod de plenitudine eius nos omnes accepimus. Quod autem habet: quomodo ab alio accipit? </div>
            <div type="sub" n="15">et iterum. Ipse uos baptizabit in spiritu sancto: et igni. Quid autem amplius haberet quam apostoli: si ad mittendum spiritum esset patrem rogaturus. Quod illos nonnunquam etiam sine precibus fecisse apparet? </div>
            <div type="sub" n="16">Quomodo autem si precum gratia a patre mittitur ipse a seipso infunditur? </div>
            <div type="sub" n="17">Quomodo ab alio mittitur: qui ubique adest: et diuidens propria unicuique sicut uult: et sua ipsius auctoritate dicit. Segregate mihi Paulum et Barnabam? </div>
            <div type="sub" n="18">Atqui: deo ministrabant ministri. tamen imperiose in proprium eos opus uocauit. Non quod ad aliud opus aduocaret. sed ut suam ostenderet potestatem. </div>
            <div type="sub" n="19">Quid ergo sibi uult rogabo patrem? Aduentus tempus significat. Quando enim eos per sacrificium mundauit. tunc inspiratus est spiritus sanctus. </div>
            <div type="sub" n="20">et quid tandem cum ipsis non uenit? Quia nondum ablatum erat sacrificium. </div>
            <div type="sub" n="21">cum autem iam peccatum deletum esset et ipsi ad pericula mitterentur. et certaminibus se accingerent. hortatorem mitti oportuit. </div>
            <div type="sub" n="22">Sed cur non statim post resurrectionem spiritus uenit? ut exspectationis desiderio maiori gratia eum acciperent. Quousque enim cum ipsis christus uersatus est. non afflictabantur. eo abeunte: </div>
            <div type="sub" n="23">tanquam deserti formidantes: maiorem in modum eum accipere auebant. ut uobiscum maneat. hoc signat: quod neque post mortem abiit. </div>
            <div type="sub" n="24">Et ne audiendo paraclitum: aliam opinarentur incarnationem: et oculis eum cernere expectarent. inquit. Quem mundus non potest capere. quia non uidet eum. </div>
            <div type="sub" n="25">Non enim ita uobiscum erit ut ego. sed in uestris animis habitabit. inquit enim. Et in uobis erit. </div>
            <div type="sub" n="26">spiritum autem ueritatis appellat. per hoc ueteris testamenti figuras significans. Vt uobiscum sit: quod et ipse inquit. quia ego uobiscum sum. </div>
            <div type="sub" n="27">Preterea et aliud quiddam signat. non passurum que ipse: neque discessurum. Quem mundus non potest accipere. quia non uidet eum. </div>
            <div type="sub" n="28">Quid enim? Dic mihi. est ne alias uisibilis? Minime. sed hic cognitionem dicit. Addidit ergo. Neque cognoscit eum. Solet enim certam cognitionem uisionem appellare. </div>
            <div type="sub" n="29">Cum enim sensuum certissimus sit uisus. per hunc semper ueram adducit cognitionem. </div>
            <div type="sub" n="30">Mundum autem hoc in loco: malos appellat. et ut hoc discipulos consoletur: dando eis donum precipuum. Vide quantopere uerbis ipsum extollat. </div>
            <div type="sub" n="31">Dixit alium esse quam ipse. dixit non dimissurum eos. dixit ad eos tantum uenire. Quemadmodum ergo. ego in uobis sum inquit: et ipse erit. Non tamen merorem ipsorum abstulit. </div>
            <div type="sub" n="32">Ipsum enim adhuc et eius consuetudinem querebant. quod respiciens inquit. Neque ego relinquam uos orphanos. Veniam ad uos. Nolite timere inquit. </div>
            <div type="sub" n="33">Non propterea dixi alium paraclitum me missurum. et apud uos mansurum. tanquam in finem ad uos rediturus et uos non uisurus. </div>
            <div type="sub" n="34">Nam ipse ueniam ad uos. Non relinquam uos orphanos. Cum superius filiolos appellasset. ideo orphanos non relicturum se pollicetur. </div>
         </div>
         <div type="sec" n="2">
            <div type="sub" n="1">A principio dixerat uenturos quo iret. et in domo patris mansiones multas esse. hic autem cum illud diu post esset futurum: dat spiritum. </div>
            <div type="sub" n="2">Sed cum quid diceret: non intelligerent: neque ideo multum consolarentur. non relicturum se eos orphanos dicit: quod illi magis querebant. </div>
            <div type="sub" n="3">Sed cum id uerbum. uenio: presentiam significaret. ne iterum eam requirerent. uide quomodo non quidem manifeste. sed tamen significauit. </div>
            <div type="sub" n="4">Cum enim dixerit. Adhuc modicum et mundus me iam non uidet: subsequitur. Vos autem uidebitis me quasi dicat. Veniam quidem ad uos. non tamen ut prius. Quotidie ego uobiscum semper ero. </div>
            <div type="sub" n="5">et ne dicerent: quomodo ergo iudeis dixisti. Iam non uidebitis me. hanc soluit obiectionem: quod cum ipsis tantum futurus sit. </div>
            <div type="sub" n="6">Nam et spiritus talis est. Quia ego uiuo et uos uiuetis. Crux uos a me usque ad finem non diuidet. sed breui me abscondet. </div>
            <div type="sub" n="7">Vitam autem mihi dictam uidetur non presentem solam: sed et futuram. In illa die cognoscetis. quia ego sum in patre meo. et uos in me. et ego in uobis. </div>
            <div type="sub" n="8">In patre enim substantia. in ipsis concordia et auxilio est. </div>
            <div type="sub" n="9">Et qua nam hoc rationem habet? dic queso. Magna sane et incomparabilis differentia christi et discipulorum. </div>
            <div type="sub" n="10">Quod si ita uerba iacent. noli admirari. solet enim nonnunquam iisdem uerbis: et in deo et hominibus. non eodem modo uti. </div>
            <div type="sub" n="11">Nam et dii dicimini inquit et filii dei. Quod uerbum non eandem in nobis quam in deo uim habet. Et imago filius et gloria dicitur: atque etiam nos. sed longe aliter. </div>
            <div type="sub" n="12">et iterum. Vos christi: et christus dei. non similiter autem dei christus: et nos dei. Quid autem hoc signat? </div>
            <div type="sub" n="13">Cum resurgam inquit: tum me non alienum a patre. sed eiusdem potestatis cognoscetis. et me semper uobiscum esse: </div>
            <div type="sub" n="14">rebus ipsis meum in uos auxilium clamantibus: inimicis repressis: uobis audenter loquentibus. molestiis propulsatis: predicatione indies florente: omnibus pie doctrine: et uere religioni: parentibus. </div>
            <div type="sub" n="15">Sicut misit me pater: et ego misi uos. Vides quod hoc in loco: idem uerbum: non eamdem uim habet? Nam si hoc ita acciperemus: nihil inter apostolos et christum interesset. </div>
            <div type="sub" n="16">Sed quid inquit. tunc cognoscetis? quia resurrexisse et secum uersari uiderunt. tunc certo crediderunt. </div>
            <div type="sub" n="17">Magna enim erat spiritus uis: omnia eos erudiens. Qui habet mandata mea: et seruat ea. ille est qui diligit me. Non enim habere satis est nisi diligenter seruentur. </div>
            <div type="sub" n="18">Sed quare idem sepe repetit. Nam superius. Si diligitis inquit me: mandata mea seruate. et nunc. Qui habet mandata mea: et seruat ea. </div>
            <div type="sub" n="19">et si quis sermonem meum audiet: et seruabit eum: ille est qui diligit me. Qui non audit sermones meos: non diligit me. </div>
            <div type="sub" n="20">Puto ex hoc eorum merorem significari. nam cum multa de morte disputasset inquiens. Qui odit animam suam in hoc mundo: in uitam eternam custodit eam. </div>
            <div type="sub" n="21">Et nisi quis acceperit crucem suam et sequetur me. non est me dignus: et alia plura dicturus esset. exprobrans eis inquit. Putatis ex amore tristes esse. contra res se habet. </div>
            <div type="sub" n="22">Quod autem hoc semper intendat id in sequentibus repetit. Si diligeretis me inquit: gauderetis utique: quia ad patrem uado. Nunc autem metu perturbamini. </div>
            <div type="sub" n="23">Quod enim ita mortis formidine afficiamini. non est mandatum meum: oportet enim uos crucifigi: si uere me diligeretis. ego enim uos admoneo ne timeatis: qui corpus interficiunt. </div>
            <div type="sub" n="24">Tales pater diligit: talibus meipsum manifestabo. Tum Iudas. Quid factum est inquit: quia manifesturus es nobis teipsum. </div>
         </div>
         <div type="sec" n="3">
            <div type="sub" n="1">Ecce quanta formidine tenebantur. commotus enim et perturbatus erat eorum animus: et ut mortuos in somniis ita eum uisuros se arbitrabantur. </div>
            <div type="sub" n="2">Ad quam suspitionem tollendam audi quid respondeat. Si quis diligit me sermonem meum seruabit: et pater meus diligit eum: et ad eum ueniemus: et mansionem apud eum faciemus. </div>
            <div type="sub" n="3">tantum non dicens. Sicut pater manifestat seipsum: ita et ego. Neque hoc tantum. sed dicendo mansionem apud eum faciemus: aufert suspitionem: non in somniis se manifestaturum. </div>
            <div type="sub" n="4">Tu autem contemplare perturbatum discipulum: neque aperte sententiam suam dicere audentem. Non enim dixit ue nobis quod morieris: et mortuus nobis appariturus es. </div>
            <div type="sub" n="5">Sed quid factum est quod manifestaturus es nobis teipsum et non mundo? Dicit ergo se eos caros habere: quia mandatum ipsius seruant. </div>
            <div type="sub" n="6">ut enim uisum postmodum phantasma non existimarent. ideo hec predicit. </div>
            <div type="sub" n="7">et ne ita ut dixi sibi appariturum putarent: affert etiam causam: quod ob mandatorum obseruationem spiritus: ad eos uenturus sit. </div>
            <div type="sub" n="8">Quod si tam diuturna consuetudine ipsius substantiam ferre. immo ne intelligere quidem possunt: quidnam futurum esset si a principio ita eis apparuisset. ideo cum iis comedit. ne phantasma putaretur. </div>
            <div type="sub" n="9">Nam si super aquis ambulantem uidentes id opinati sunt: cum eum non multum distantem uiderent. </div>
            <div type="sub" n="10">qui credi poterat. si repente resurgentem uidissent. quem captum uiderant et ligatum? Ideo frequenter eis se appariturum: </div>
            <div type="sub" n="11">et quare: et quomodo predicit ne phantasma existimaretur. Qui non diligit me: sermones meos non seruat. et sermonem quem audistis non est meus. sed qui misit me patris. </div>
            <div type="sub" n="12">Itaque non me solum non diligit. sed ne patrem quidem: qui hec uerba non audit. Nam si amoris indicium est mea audire mandata: que patris sunt qui audit: non filium solum: sed et patrem diligit. </div>
            <div type="sub" n="13">Et quomodo sermo hic tuus est: et non tuus? hoc est. quod nihil a patre loquor: neque aliquid quam quod illi placitum est. </div>
            <div type="sub" n="14">Hec locutus sum uobis apud uos manens. cum hec obscuriora essent: et partim non intelligebant: partim et plura dubitarent: </div>
            <div type="sub" n="15">ne iterum perturbarentur: et que mandata diceret scisitarentur. hanc amouit sollicitudinem inquiens: Paraclitus autem quem mittet pater in nomine meo. ille uos docebit. </div>
            <div type="sub" n="16">Fortasse que dixi non intelligitis. sed ille manifestus magister erit. Illa autem particula. apud uos manebit: signat quod ipse abeat. </div>
            <div type="sub" n="17">Quare ne tristentur ait. Quousque ipse apud eos maneat: et spiritus non ueniat: nihil magnum: nihil altum poterunt intelligere: </div>
            <div type="sub" n="18">Quod dicit ut ad ipsius abitum magno animo ferendum: eos disponat tanquam magnorum bonorum causam futurum. Frequenter autem paracliti meminit: propter eam qua afficiebantur tristiciam. </div>
            <div type="sub" n="19">Et cum his uerbis perturbarentur intelligentes molestias: bella: magistri discessum: uide quomodo iterum eos consolatur inquiens. Pacem relinquo uobis. </div>
            <div type="sub" n="20">Tantum non dicens. Quid mundi perturbationibus mouemini cum mecum pacem habeatis? Neque enim huiusmodi est pax mundi: </div>
            <div type="sub" n="21">que in malo fit sepenumero: et nihil ipsam habentibus confert. Ego do pacem: ut inuicem eam habeatis: et uos fortiores efficiat. </div>
            <div type="sub" n="22">sed cum iterum dixisset relinquo: quod uerbum discedentis est: et par esset eos perturbari. Ideo rursus dixit. Non turbetur cor uestrum neque formidet. Ecce quod partim amore: partim metu mouebantur. </div>
            <div type="sub" n="23">Audistis quia ego dixi uobis. uado: et uenio ad uos. Si diligeretis me: gauderetis utique. quia uado ad patrem. quia pater maior me est. et quod nam gaudium hoc eis allaturum erat? quam consolationem? </div>
         </div>
         <div type="sec" n="4">
            <div type="sub" n="1">Quid hoc signat? Nondum resurrectionem intelligebant: neque debitam de eo habebant sententiam. </div>
            <div type="sub" n="2">Et quomodo poterant. cum nondum resurrexisse uidissent? Patrem autem magnum esse existimabant. </div>
            <div type="sub" n="3">Dicit ergo. Si mihi timetis: quod me defendere nequeam: neque confiditis quod post mortem iterum uos uideam: </div>
            <div type="sub" n="4">tamen audiendo quod ad patrem uado letandum uobis est: quod ad maiorem uado: et qui omnia potest molesta dissoluere. </div>
            <div type="sub" n="5">Vos auditis quia ego dixi uobis. Quare hoc posuit? quasi dicat. Vt intelligatis quantum uerbis meis tribuam: cum predicere non sim ueritus. </div>
            <div type="sub" n="6">Hec ergo et que futura sunt dixi uobis: priusquam fiant: ut cum facta fuerint credatis. quia ego sum. quasi dicat. Num sciretis nisi ego dicerem: neque dicerem nisi mihi confiderem? </div>
            <div type="sub" n="7">Vides sermonem auditorum imbecillitati accomodatum? Etenim cum diceret. An putas quia non possum rogare patrem: et exhibebit mihi modo plusquam duodecim legiones angelorum? ad auditorum opinionem locutus est: </div>
            <div type="sub" n="8">Neque enim illud diceret quispiam: uel stultissimus crederet: quod sibi ipse auxilio esse non potuerit. sed angelorum eguerit. Verumtamen cum tanquam hominem arbitrarentur. ideo dixit duodecim legiones angelorum. </div>
            <div type="sub" n="9">Atqui: simpliciter iudeos interrogans reiecit retrorsum. Quod si quis maiorem filio patrem in quantum principium diceret: neque hoc contradiceremus. non tamen hoc alterius facit filium esse substantie. </div>
            <div type="sub" n="10">Quod autem dicit. hoc est quoad. hic sum: par est: ut uos periclitari arbitremini. si autem illuc abiero. confidite quia securi sumus. illum enim nemo uincere potest. </div>
            <div type="sub" n="11">que omnia ad discipulorum imbecillitatem dicta sunt. ipse enim confido: neque curo mortem. Ideo inquit. hec dixi uobis priusquam fierent. </div>
            <div type="sub" n="12">Cum enim nondum hunc sermonem capere possitis: a patre quem magnum appellatis: uos consolar. Inde etiam tristia admiscet. </div>
            <div type="sub" n="13">Iam non multa loquar uobiscum. Quare? Venit enim princeps mundi huius: et in me non habet quicquam. Principem mundi diabolum: et malos homines appellat. </div>
            <div type="sub" n="14">Non enim celo et terre imperat. cum omnia strauisset. imperat autem iis qui se ei in seruitutem tradunt. </div>
            <div type="sub" n="15">Ideo et principem tenebrarum seculi: et tenebras mala opera appellat. Quid ergo? diabolus te perdit? Minime. Nihil enim in me habet. </div>
            <div type="sub" n="16">Cur ergo te iudei interficiunt? Quoniam uolo. et ut cognoscat mundus quia diligo patrem. Non enim quia sim reus mortis: atque ei obnoxius. sed ob meam in patrem dilectionem: hoc patior. </div>
            <div type="sub" n="17">Hoc ait: ut iterum eorum animos excitet: et intelligant non inuitum. sed ultro mortem subire: et diabolum contempnere. </div>
            <div type="sub" n="18">neque contentus fuit dicere. Modicum uobiscum sum sed idipsum quod molestum erat frequenter repetit. Nec iniuria. Quousque enim tristiciam eorum molliat: et faciliorem toleratu reddat: letiora adnectit. </div>
            <div type="sub" n="19">idcirco ait. Vado et uenio. Et ut ubi ego sum: et uos sitis. et non potestis me sequi modo. sequemini autem postea. Et ad patrem uado. Et pater maior me est. Et priusquam fierent dixi uobis. </div>
            <div type="sub" n="20">Et non necessario hoc patior: sed propter patris dilectionem: ut cognoscant: quod nihil mali feci: nisi quod ualde eum diligo. et qui diligitur ita uult. </div>
            <div type="sub" n="21">Ideo leta hec tristioribus frequenter admiscet. eorum mentem aperiens. Nam quod dixit. apud uos manebit: ostenditque utilem suum fore discessum: eos consolandi gratia dixit. </div>
            <div type="sub" n="22">Propterea multa de spiritu locutus est. Et in uobis erit. Et mundus non potest accipere. Et ille docebit omnia. Et spiritum ueritatis. Et spiritum sanctum: </div>
            <div type="sub" n="23">et paraclitum. Et suggeret uobis omnia. ne egreferrent: ac si parum possent proficere. Dicit autem suggeret. ostendens se eos spiritales effecturum: </div>
         </div>
         <div type="sec" n="5">
            <div type="sub" n="1">ut usu uenisse non ignoramus. Qui enim prius tremebant et formidabant: post spiritus acceptionem: in media pericula prosilierunt: per ferrum: ignem: bestias: pelagus: et ad omnem calamitatem: se intrepidi exposuerunt: </div>
            <div type="sub" n="2">et illitterati et ideote audenter disputabant. ut auditores in admirationem adducerent et stuporem. Ex luteis ferreos. et in celum erigens: nulli humano affectui subiectos: reddidit spiritus. </div>
            <div type="sub" n="3">Talis illa gratia que merorem soluit: malas cupiditates consumit: formidinem pellit. Nec sinit amplius hominem esse quem afflat. </div>
            <div type="sub" n="4">Sed tanquam in ipsum celum translatus: omnia que illic sunt contemplatur. Quamobrem nemo aliquid suum proprium dicebat. In orationibus: leticia: simplicitate: preseuerabant. </div>
            <div type="sub" n="5">Hoc maxime opus est spiritus sancti. Fructus enim spiritus: leticia: pax: fides: mansuetudo. Sed tristantur nonnunquam spiritales homines. </div>
            <div type="sub" n="6">Verum tristicia illa: leticia suauissima est. Nam et Cain tristatus est. sed mundi tristicia. et Paulus. sed dei. </div>
            <div type="sub" n="7">Quicquid enim spiritale est: lucrum habet maximum. ut mundana omnia maximum dispendium. </div>
            <div type="sub" n="8">Imploremus ergo insuperabile spiritus auxilium. Seruemus mandata: neque erimus angelis inferiores. Neque enim illi quoniam corpus non habent tales sunt. </div>
            <div type="sub" n="9">ita enim nullus eorum malus fuisset. sed uoluntas omnium causa est. </div>
            <div type="sub" n="10">Propterea ex iis qui corpore carent: etiam brutis peiores inuenti sunt: et ex corporeis illis etiam peiores. </div>
            <div type="sub" n="11">omnes iusti: qui terram habitant qui corpori sociantur: recte faciunt que faciunt. Tanquam enim hospites et peregrini terram habitant: celum ut ciues. </div>
            <div type="sub" n="12">Noli ergo quod carnem habeas: de uictoria et labore pro uirtute subeundo desperare. Noli rerum opificem accusare. </div>
            <div type="sub" n="13">si enim carnem ferre: impossibile sanctorum cetus ostendisset. </div>
            <div type="sub" n="14">Neque enim carnis natura paulo fuit impedimento: quin qualis fuit euaderet. non Petro ut celi claues acciperet. </div>
            <div type="sub" n="15">Et Enoch in carne translatus: nusquam apparuit. Ita et Helias cum carne raptus est. Et Abraam Issac et Iacob in carne claruerunt. Ioseph in carne impudicam mulierem superauit. </div>
            <div type="sub" n="16">et quid carnem dico: quam si etiam catenis deuincias: nihil ei nocueris? Nam si ligatus sum inquit Paulus: at sermo dei non ligatur. </div>
            <div type="sub" n="17">et quid uincula: quid catenas memini? Addas et carcerem: et compedes: nihil horum ullum affert uirtuti impedimentum. Ita docet Paulus. </div>
            <div type="sub" n="18">Vinculum anime non ferrum. sed timor: et cupiditas pecuniarum: et alie passiones: hec sunt uincula. licet corpus solutum sit. </div>
            <div type="sub" n="19">sed a corpore hec ueniunt inquies. Nuge he: et mendatium. Nam si ita esset: omnes iisdem subderemur affectibus. </div>
            <div type="sub" n="20">Vt enim lassitudinem: somnum: famem: sitim: euitare non possumus. quoniam naturalia sunt. ita et illa neminem immunem et sibi non obnoxium: relinquerent. </div>
            <div type="sub" n="21">Quod si multi his non subiiciuntur: constat pigricie nostre quidquid perperam facimus ascribendum. </div>
            <div type="sub" n="22">Omnia igitur uicia abscindamus neque corpus accusemus. sed subiiciamus anime gubernaculis. ut facile sempiterna bona consequamur. gratia et benignitate domini nostri Ihesu christi Amen. </div>
         </div>
      </div>
      <div type="hom" n="76">
         <div type="title" n="title">Omelia LXXVI </div>
         <div type="sec" n="1">
            <div type="sub" n="1">Surgite eamus hinc. ego sum uitis uera et uos palmites et pater meus agricola est. </div>
            <div type="sub" n="2">Timidam et effeminatam animam ignorantia efficit: quemadmodum magnam et sublimem celestis doctrine eruditio: </div>
            <div type="sub" n="3">qua que non fruitur meticulosa est: non natura. sed uoluntate. </div>
            <div type="sub" n="4">Cum enim uideo quempiam iam fortem et impauidum: inde timidum effici: illam ego naturalem passionem non appello. Naturalia enim immutabilia sunt. </div>
            <div type="sub" n="5">Rursus cum uideo timidos repente fortitudinem sumere. illud quoque uoluntati tribuo. </div>
            <div type="sub" n="6">nam et discipuli timidissimi erant: priusquam oportuna discerent: et digni gratia spiritus haberentur. postmodum uero leonibus fortiores apparuerunt. </div>
            <div type="sub" n="7">et Petrus qui muliercule minas non pertulerat. in caput appensus et uerberatus: et multa perpessus: non tacebat. sed omnia tanquam somnium perferebat. at non ante crucem adeo confidebat. </div>
            <div type="sub" n="8">ideo christus dicebat. Surgamus: abeamus hinc. Qua gratia dic queso. </div>
            <div type="sub" n="9">an ignorabat quando esset tradendus. an ne Iudas eo ueniret formidabat? Neue priusquam eos doceret caperetur? </div>
            <div type="sub" n="10">Longe hec a diuina absunt maiestate. si non timebat. cur hinc eos abducit: et post finitum sermonem in hortum Iude cognitum ducit? </div>
            <div type="sub" n="11">quod si aduenisset Iudas nonne poterat uisum auferre: ut presentibus fecit? Cur ergo discedit? Parumper indulsit discipulis. </div>
            <div type="sub" n="12">Par enim erat ut tremerent et formidarent: utpote qui loco certo </div>
            <div type="sub" n="13">et manifesto noctu essent: neque Ihesu uerbis uacarent. sed oculos circumferrent et semper se comprehendi uiderentur: et maxime cum magistri sermo timorem incuteret. </div>
            <div type="sub" n="14">Inquit enim: non multa iam cum ipsis locuturum. et uenire mundi huius principem. </div>
            <div type="sub" n="15">Cum ergo hec et huiusmodi uerbis perturbarentur. ac si mox capiendi essent: in alium eos locum ducit. ut se tutos arbitrati fidentius audirent. Erant enim maxima audituri. </div>
            <div type="sub" n="16">ideo inquit. Surgite eamus hinc. Quibus abductis. Ego sum uitis inquit: uos palmites. Quid uult hac parabola significare? </div>
            <div type="sub" n="17">Quod qui non uacat doctrine: uiuere non potest: et quod futura signa: christi uirtute proueniunt. Pater meus agricola est. quid? Auxilio indiget filius? </div>
            <div type="sub" n="18">Absit. Neque sic intelligitur. Vide quam diligenter hanc parabolam exequitur. </div>
            <div type="sub" n="19">non enim radici. sed palmitibus agricole curam conferre dicit. </div>
            <div type="sub" n="20">Radicis autem non alia causa hic meminit quam ut discerent sine ipsius potentia nihil fieri posse: et quod ita ipsi fide uniendi sunt: ut palmes uiti. </div>
            <div type="sub" n="21">Omnem palmitem in me non ferentem fructum tollet eum pater. Hic signat uitam: ostendens sine operibus neminem in ipso esse posse. </div>
            <div type="sub" n="22">Et omnem qui fert fructum purgabit eum id est incitabit ad uirtutis curam. Atqui: radix circumfossione et cultu primum indiget. </div>
            <div type="sub" n="23">sed nihil de ea nunc dicit. sed de palmitibus: sibiipsi se sufficere ostendens. Discipuli autem multa preceptoris cura indigent: etiamsi studiosi sint. </div>
            <div type="sub" n="24">Ideo inquit omnem qui fructum feret: purgabit eum. qui fructum non facit non potest esse in uite. qui fructum fert eum reddet fecundiorem. </div>
            <div type="sub" n="25">Hoc urgentis meroris gratia eos allocutus est. Dicet aliquis. Purgare palmitem incidere est ut fecundiorem faciat. unde ostenditur temptationibus effici fortiores. </div>
            <div type="sub" n="26">Inde ne de quibus dicat interrogent et iterum solicitarentur inquit. iam uos mundi estis: propter sermonem quem locutus sum uobis. </div>
            <div type="sub" n="27">Vides qualem se palmitum curatorem profiteatur? Ego uos purgaui inquit. Atqui: superius hoc patris officium ostendit. sed nulla est inter patrem et filium differentia. iam uestra opus est diligentia. </div>
            <div type="sub" n="28">inde ne se eorum ministerii indigentia sed utilitate hoc facere demonstraret. addit. Sicut palmes non potest facere fructum a semetipso nisi manserit in uite. sic uos nisi in me manseritis. </div>
            <div type="sub" n="29">Vt enim metu laxato eorum animo: non discederent: eos cohibet: et sibi conglutinat: et bonam spem habere iubet. radix enim manet. Incidi autem et auferri palmitem est. </div>
            <div type="sub" n="30">ita utrinque aggressus: et a bonis et molestis rebus: priores a nobis partes exigit. Qui manet in me et ego in eo. </div>
            <div type="sub" n="31">Ecce filium non minoris esse quam patrem potestatis. ad discipulos excitandos. Pater purgat. filius in eo manet. Manere enim in radice: facit ut palmites fructum faciant. </div>
            <div type="sub" n="32">Quod si non purgatus in uite palmes manserit. fert quidem fructum. sed non debitum. qui uero non manet in uite: nihil parit. </div>
            <div type="sub" n="33">Verum purgare filii esse ostenditur: manere in radice patris: qui ipsam radicem generat. </div>
         </div>
         <div type="sec" n="2">
            <div type="sub" n="1">Vides quomodo omnia communia sunt: et purgare: et a radice uirtutem habere? Magnum quidem detrimentum etiam: nihil posse facere. Verum alterius pena procedit. </div>
            <div type="sub" n="2">Mittetur inquit foras: neque amplius ab agricola curabitur: et arescet. hoc est. Siquid habuit a radice: si quam gratiam: amittet: et omni inde auxilio et uita spoliabitur: </div>
            <div type="sub" n="3">et tandem in ignem mittetur. Sed non talis: qui manet in uite. Inde ostendit quid sit in ea manere inquiens. Si uerba mea in uobis manserint. </div>
            <div type="sub" n="4">Vides quidem superius merito dicebam opera ipsa christum exigere? </div>
            <div type="sub" n="5">Cum enim dixisset. siquid petieritis faciam: addidit. Si diligitis me: mandata mea seruate. si manseritis in me: et uerba mea in uobis manserint: quodcumque uolueritis petetis: et fiet uobis. </div>
            <div type="sub" n="6">Hec autem dicebat: ostendens reprobos concrematum iri. ipsos autem fructum laturos. </div>
            <div type="sub" n="7">Timorem ergo ab eis: in illos transfert: et inuictos ipsos fore signat. Quare inquit. In hoc clarificatus est pater meus: ut plurimum fructum afferatis. et efficiamini mei discipuli. </div>
            <div type="sub" n="8">Hinc sermoni suo autoritatem facit. Nam si ad patris gloriam fructus faciendus est: non eam contemnet: et efficiemini mei discipuli. </div>
            <div type="sub" n="9">Vides quomodo qui fructum affert: ille discipulus est. Sed quid signat. in hoc clarificatus est pater? Hoc est letatur cum in me manetis: et fructum fertis. </div>
            <div type="sub" n="10">Sicut dilexit me pater: et ego dilexi uos. Hic iam magis secundum hominem loquitur. Tanquam enim ad homines dictum uim propriam habet. </div>
            <div type="sub" n="11">Nam qui mori uoluit: qui seruos: inimicos: hostes tanto honore dignatus est: et in celum adduxit. quomodo dilectionis mensuram ostendit? </div>
            <div type="sub" n="12">Si ergo uos diligo: confidite. Si patris gloria est fructum facere: nihil mali suspicamini. Inde ne negligentes faceret. uide quomodo eos rursus excitat. </div>
            <div type="sub" n="13">Manete in dilectione mea. hoc in uestra est potestate. Quomodo autem hoc erit? si precepta mea seruaueritus. sicut et ego precepta patris mei seruaui. </div>
            <div type="sub" n="14">Rursum humano more loquitur. Neque enim legislatorem legi subditum esse oportet. Ecce quod semper dico. hoc in loco propter auditorium </div>
            <div type="sub" n="15">suspitionem locutus est: et in tuto eos esse: et inimicos eorum perditum iri asserit. Preterea quod quecumque habent a filio habent: quodque si puram uitam exhibuerint: nemo eos poterit superare. </div>
            <div type="sub" n="16">Considera autem quanta eos autoritate alloquatur. Nam enim dixit manete in dilectione patris sed mea. </div>
            <div type="sub" n="17">Inde ne dicerent. Quando nos omnibus inimicos reddidisti. tunc nos dimittis. tunc discedis. Hoc negat. sed ita eis (modo uelint) conglutinari dicit: ut palmes uiti. </div>
            <div type="sub" n="18">Rursusque ne fiducia hac pigriores redderentur: non duraturum bonum dixit. si id negligerent. Et ne si ad seipsum omnia referret: promptiores ad casum redderet: inquit. In hoc clarificatus est pater. </div>
            <div type="sub" n="19">Semper enim et suam et patris in eos dilectionem ostendit. Non ergo iudeorum res gloria patris erat. sed que ipsi erant accepturi. </div>
            <div type="sub" n="20">Inde ne dicerent. Patrias traditiones reliquimus et nunc omnium nudi deserimur. In me inquit respicite. Diligit me pater: et tamen hec mihi subeunda proponuntur. Non igitur ego uos. quia non diligam impresentia relinquo. </div>
            <div type="sub" n="21">Nam si ego morior: nec tamen propterea non amari a patre coniecturam facio: neque uos perturbari oportet. Si in dilectione mea manebitis: nihil uobis horum nocere poterit. </div>
         </div>
         <div type="sec" n="3">
            <div type="sub" n="1">Magnum nanque et insuperabile quiddam dilectio est: que non nudis uerbis sed re ostendenda est. </div>
            <div type="sub" n="2">Ipse inimicos reconciliauit. nos in amore perstemus. ipse incepit: nos saltem prosequamur. Ipse non sui comodi gratia (nullius enim eget) nos saltem ad nostram utilitatem diligamus. </div>
            <div type="sub" n="3">Ipse inimicos: nos saltem amicos amore prosequamur. ut econtrario facimus. Quottidie enim blasphematur propter nos deus: propter rapinas: propter cupiditates. </div>
            <div type="sub" n="4">Et fortasse quispiam uestrum dicet. Quottidie de cupiditate disputas. Vtinam et singulis noctibus liceret: utinam in foro prosequi et ad mensam. </div>
            <div type="sub" n="5">utinam mulieres: amici: filii: serui: agricole: uicini: et ipsum pauimentum: et parietes semper hac uoce clamare possent: ut uel saltem hoc pacto acquiesceremus. </div>
            <div type="sub" n="6">Vniuersum enim orbem hic morbus: et omnium animos comprehendit. Magna pecuniarum uis. A christo redempti sumus: et auro seruimus. </div>
            <div type="sub" n="7">Alterius asserimus dominatum: cuius precepto dicto citius paremus. eius gratia: genus: amicitiam: leges: omnia denique: ignoramus. </div>
            <div type="sub" n="8">Nemo celum contemplatur. nemo de futuro cogitat. sed ueniet tempus cum hi sermones nihil proficient. In inferno inquit quis confitebitur tibi? </div>
            <div type="sub" n="9">Desiderabile aurum et delicias prebet: et honorabiles facit. non tamen eodem modo celum. </div>
            <div type="sub" n="10">Diuitem enim multi et uitant: et odio habent. qui autem uirtutem complectitur: eum et honorant et reuerentur. </div>
            <div type="sub" n="11">Sed ridiculus est pauper etiamsi uirtute preditus sit. non apud homines. sed carentes ratione. </div>
            <div type="sub" n="12">Neque enim si asini in nos irrudiant: et inclangant graculi. sapientes autem laudent horum dimisso confessu stultorum clamores nos moueant. </div>
            <div type="sub" n="13">Sunt enim graculis haud absimiles: et asinis peiores: qui presentia admirantur. Nam si terrenus rex te laudet: nihil multitudinis sermonibus moueberis: etiamsi omnes irrideant. </div>
            <div type="sub" n="14">Cum autem omnium dominus te laudat: de cantharidum et culicum laudibus cogitas. </div>
            <div type="sub" n="15">Quousque in ceno uersabimur? Quousque stultos et gule deditos spectatores habebimus: </div>
            <div type="sub" n="16">qui lusores ebrios uentri uiuentes probare possunt? Virtutem autem et uicium ne in somnis quidem imaginantur. </div>
            <div type="sub" n="17">Siquis te accuset quod ducendarum aquarum ignarus sis nihil moleste ferres. sed rideres: qui tibi ignoratam artem proponeret. </div>
            <div type="sub" n="18">At si uis uirtuti operam dare. eius ignaros tibi laudatores proponis? </div>
            <div type="sub" n="19">Ideo nunquam eam assequimur. Non enim peritis. sed ignaris: res nostras committimus. Illi autem non secundum artis rationem sed secundum ignorantiam suam probant. </div>
            <div type="sub" n="20">Quare uos hortor: contempnamus multitudinem. immo nec laudes desideremus: neque pecunias: neque opes: neque malum paupertatem existimemus. Quippe que et continentie et fortitudinis: et omnis sapientie magistra est. </div>
            <div type="sub" n="21">Nam et Lazarus in paupertate coronatus est: et Iacob solo pane contentus erat: et Ioseph ultimam passus est egestatem. non tamen seruus sed dominus fuit. et propterea eum magis admiramur. </div>
            <div type="sub" n="22">et non tantis eum laudibus prosequimur quod frumentum distribuit: ut cum carcerem habitauit: non cum corona quam cum cathena circumdabatur. non cum in solio sedebat quam cum insidiis periclitabatur. </div>
            <div type="sub" n="23">His omnibus et horum certaminum premiis consideratis. nolimus diuicias: honores: delicias: potestates. sed paupertatem: cathenas: uincula propter uirtutem suscepta: admirari. </div>
            <div type="sub" n="24">Finis nanque illorum: tumultus plenus est: et perturbationis: et hac uita finiuntur. horum autem fructus celum est. et celorum bona: que nulla auris audiuit. </div>
            <div type="sub" n="25">Que utinam omnes consequamur. Gratia et benignitate domini nostri Ihesu christi cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="77">
         <div type="title" n="title">Omelia LXXVII </div>
         <div type="sec" n="1">
            <div type="sub" n="1">Hec locutus sum uobis: ut gaudium meum in uobis sit: et gaudium uestrum impleatur. Hoc est preceptum meum ut diligatis inuicem sicut dilexi uos. </div>
            <div type="sub" n="2">Omnia bona tunc mercedem habent: cum debitum finem consequuntur. Quod si interim quis deciderit naufragium incurrit. </div>
            <div type="sub" n="3">quemadmodum nauis innumeros uehens: nisi ad portum appellat. sed in medio pelago submergatur. non modo nihil ei longa proficit nauigatio. </div>
            <div type="sub" n="4">sed tanto maiorem facit iacturam: quanto maiores labores subiit. ita que in medio certamine corruunt anime: grauiori casu concutiuntur. </div>
            <div type="sub" n="5">Ideo Paulus gloriam et honorem et pacem eos sequi ait: qui per bonorum tolerantiam currunt. quod nunc christus apostolos admonet. </div>
            <div type="sub" n="6">Cum enim ipso accepto gauisi. inde propter passionem et uerborum molestiam tristiciam concepturi essent. </div>
            <div type="sub" n="7">post debitam doctrinam et consolationem. hec inquit locutus sum uobis: ut gaudium meum in uobis sit: et gaudium uestrum impleatur. Hoc est ne discedatis a me: neue a cursu desistatis. </div>
            <div type="sub" n="8">Gauisi estis in me: et quidem uehementer. sed incidit tristicia. hanc eximam: ut ad finem usque leticia perduret. ostendens in presentibus non merorem. sed leticiam capiendam. </div>
            <div type="sub" n="9">Vos ego perturbatos uidi. non contempsi. non dixi cur non perseueratis in fortitudine? sed uos consolatus sum. et hanc dilectionem meam uolo perpetuo seruetis. </div>
            <div type="sub" n="10">Audistis de regno. gauisi estis ut impleatur leticia uestra. Hec locutus sum uobis. Hoc est preceptum meum ut diligatis inuicem sicut dilexi uos. </div>
            <div type="sub" n="11">Intuere dei dilectionem tanquam cathena quadam nostre dilectioni connexam. Idcirco nunc duo nunc unum mandatum dicit. </div>
            <div type="sub" n="12">Nemo enim primum sine altero assequi potest. Nunc inquit in hoc et leges et prophete pendent. Nunc que uultis uobis homines faciant: eadem et uos eis facite. </div>
            <div type="sub" n="13">Hec est enim lex et prophete: dilectio: ut hoc in loco testatur. </div>
            <div type="sub" n="14">Nam si perseuerantia a dilectione: dilectio a mandatorum obseruatione prouenit. mandatum autem est ut diligamus inuicem. perseuerantia a mutua oritur dilectione. </div>
            <div type="sub" n="15">Neque simpliciter dilectionem dicit. sed et modum docet diligendi. Sicut ego dilexi uos inquit. iterum ostendit non odio aliquo discedere sed dilectione. </div>
            <div type="sub" n="16">Quare magis admirari me debetis: pro uobis animam meam pono ut superius inquit optimum pastorem describens. </div>
            <div type="sub" n="17">Hoc autem in loco eos admonet: et dilectionis sue magnitudinem: et qualis ipse sit: ostendit. </div>
            <div type="sub" n="18">Sed qua gratia semper dilectionem extollit? quoniam hoc est discipulorum argumentum: hoc uirtutem corroborat. Propterea Paulus tantopere dilectionem laudauit: utpote uerus christi discipulus qui eius uim sit expertus. </div>
            <div type="sub" n="19">Vos amici mei estis si feceritis que precipio uobis. Iam non dicam uos seruos. quia seruus nescit quid faciat dominus eius. Vos autem dixi amicos. quia omnia que audiui a patre meo nota feci uobis. </div>
            <div type="sub" n="20">Cur ergo inquit. Multa habeo uobis dicere: sed non potestis portare modo? Nihil aliud ex his uerbis innuit: quam nihil alienum a patre locutum. </div>
            <div type="sub" n="21">Cum maximi amoris indicium sit: quod archana patris cum eis et communicauerit et dixerit. Cum autem omnia dicit: intelligendum de iis est: que eos audire conueniat. </div>
            <div type="sub" n="22">Inde aliud: neque paruum amoris argumentum adducit. Non uos me elegistis inquit. sed ego elegi uos. hoc est ego in amore precucurri. </div>
            <div type="sub" n="23">neque hoc contentus. et posui inquit uos id est plantaui ut me diligeretis. Adhuc in uitis translatione perstat: ut eatis et fructum afferatis: et fructus uester maneat. </div>
            <div type="sub" n="24">Quod si fructus manebit: longe magis et uos manebitis. Neque uos tantum amaui inquit. sed et multa contuli beneficia: palmites uestros ubique terrarum propagans. </div>
         </div>
         <div type="sec" n="2">
            <div type="sub" n="1">Ecce quot modis suam proponit dilectionem: cum et secreta patris eis aperuerit: cum in amore preuenerit: cum pro ipsis tot mala patiatur. </div>
            <div type="sub" n="2">ex quo se perpetuo cum ipsis qui allaturi sunt fructum permansurum: ostendit. necesse nanque ut diuino freti auxilio fructum faciant. Vt quodcunque petieritis patrem in nomine meo: det uobis. </div>
            <div type="sub" n="3">Atqui eius qui petitur: est facere. Quod si pater petitur quomodo filius facit? Vt non minorem patre intelligas. Hec locutus sum uobis: ut diligatis inuicem. </div>
            <div type="sub" n="4">hoc est. Non exprobrandi gratia dico me animam meam ponere quod amare prior ceperim. sed ut in amorem meum uos traham. </div>
            <div type="sub" n="5">Inde cum persecutionem pati multis molestum: et intolerabile uidetur: et par esset etiam generosum animum deiici. </div>
            <div type="sub" n="6">ideo multis prepositis et eorum placato animo: ad hoc uenit et hec eorum gratia: ut alia ex habundantia dicta significat. </div>
            <div type="sub" n="7">Vt enim superius dixit non solum non dolendum. sed letandum quod iret ad patrem: non deserendi. sed uehementis amoris gratia: ita et in hoc loco letandum ostendit. </div>
            <div type="sub" n="8">Et considera quo pacto eos preparat. Non enim ait. Scio rem molestam. sed cum propter me hoc patiamini: propter me etiam perferatis. </div>
            <div type="sub" n="9">Non enim sufficiens consolationis causa hec fuisset. quare ea omissa alias duas adducit: </div>
            <div type="sub" n="10">et quia prioris uirtutis hoc est argumentum: et contrarium esset dolendum. non quod odio nunc habeamini. sed diligemini. </div>
            <div type="sub" n="11">Hoc autem significat inquiens. Si de mundo essetis: mundus quod suum esset diligeret. Quare si diligimini: malum de uobis prebetis argumentum. </div>
            <div type="sub" n="12">Inde cum his uerbis rem non effecisset: iterum prosequitur. Non est seruus maior domino suo. si me persecuti sunt: et uos persequentur: </div>
            <div type="sub" n="13">ostendit per hoc maxime futuros imitatores. Quousque enim christus fuit in carne: contra ipsum certabatur. Post suam in celum ascensionem: aduersus discipulos pugnatum est. </div>
            <div type="sub" n="14">Et cum pauci tanti populi bellum suscepturi: perturbarentur. eorum animos erigit: quod maxime eis letandum sit si ab illis odio habeantur. ita enim passionis mee participes eritis. </div>
            <div type="sub" n="15">Non ergo perturbari debetis. Non enim me meliores estis. Nam ut predixi non est seruus maior domino suo. Inde tercio consolatur quod pater una cum ipsis iniuriam accipit. </div>
            <div type="sub" n="16">Hec omnia facient uobis inquit propter nomen meum quia nesciunt eum qui misit me. hoc est illum offendunt. </div>
            <div type="sub" n="17">Ad hec: omnem eis ueniam aufert: et aliam affert consolationem. Si non uenissem: et locutus eis non fuissem: peccatum non haberent. et causam affert quod iniuste et in se: et eos facient. </div>
            <div type="sub" n="18">Sed quid in hec nos mala adduxisti? Nonne et persecutionem et odium preuideres. Cui his uerbis occurrit. Qui me odit et patrem meum odit. </div>
            <div type="sub" n="19">ex quo non paruum etiam predicit supplicium. Cum enim frequenter propter patrem christum se persequi dicerent: </div>
            <div type="sub" n="20">omnem nunc ipsis tollit excusationem. quam ne haberent: primum inquit doctrinam proposui. inde eam operibus confirmaui: secundum. Moisi legem: qui omnes premonuit: ut ei parerent: qui talia faceret et diceret: qui et dei cultum erudiret et maximis clareret miraculis. </div>
            <div type="sub" n="21">Neque simpliciter signa dixit. sed que nemo alius fecit. et ipsi horum testes sunt cum dicant. Nunquam sic apparuit in Israel: </div>
            <div type="sub" n="22">neque auditum est a seculo quod quis aperuit oculos ceci nati. et Lazari resurrectio et alia multa huiusmodi. et modus ipse miraculorum nouus et admirabilis. </div>
            <div type="sub" n="23">Sed qua gratia et te et nos persequuntur? quia de mundo non estis. Si de mundo essetis: mundus quod suum erat diligeret. Precommemorat eis uerba: que ad fratres suos dixerat. </div>
            <div type="sub" n="24">sed illic quidem moralius: ut eos purgaret. Hic contra totum aperuit. et unde constat propterea odio nos habendos fore? Ex iis que in me facta sunt: </div>
            <div type="sub" n="25">quod factum aut dictum attulerunt ne me acciperent? Inde cum res stupenda nobis esset adducit et causam. hoc est eorum maliciam: </div>
            <div type="sub" n="26">neque hoc contentus prophetam adducit: ostendens eum iampridem his uerbis predixisse. Quia oderunt me gratis. </div>
            <div type="sub" n="27">Quod et Paulus faciebat. Multis enim admirantibus quomodo iudei non crediderint. prophetarum nititur testimonio: quod malicia et stulticia eorum incredulitatis causa fuit. </div>
            <div type="sub" n="28">Quid ergo? Si sermonem tuum non seruarunt: neque nostrum seruabunt. Si te persecuti sunt: et nos persequentur. </div>
            <div type="sub" n="29">Si signa qualia nemo: uiderunt. si uerba qualia nemo: audierunt: et nihil tamen profecerunt: si patrem et te odio habent. cur nos eis relinquis? </div>
            <div type="sub" n="30">Quomodo apud eos ullam iam habebimus autoritatem? Quis gentilium nobis aures adhibebit? </div>
         </div>
         <div type="sec" n="3">
            <div type="sub" n="1">Ne igitur his intellectis perturbarentur. uide quam affert consolationem. </div>
            <div type="sub" n="2">Cum uenerit paraclitus quem ego mittam uobis a patre: spiritum ueritatis: qui a patre procedit: ille testimonium perhibebit de me. et uos testimonium perhibebitis. quia ab inicio mecum estis. </div>
            <div type="sub" n="3">Ille dignus fide erit. Propterea non spiritum sanctum. sed ueritatis appellauit. </div>
            <div type="sub" n="4">Illa autem particula qui a patre procedit. hoc est qui omnia certo nouit: sicut de seipse inquit. Scio unde uenio: et quo uado. et cum de ueritate loqueretur. quem ego mittam. </div>
            <div type="sub" n="5">Ecce quod non pater solus. sed et filius spiritum mittit. et uos qui mecum fuistis: neque ab aliis audistis: adhibetis fidem. hinc apostoli confirmati dicebant. Qui cum eo comedimus et bibimus. </div>
            <div type="sub" n="6">Quod non ad gratiam dictum sit: spiritus dictis testimonium perhibet. Hec locutus sum uobis: ut non scandalizemini. Hoc est. cum multos incredulos et uos persequentes uideritis. </div>
            <div type="sub" n="7">Extra sinagogam facient uos. Iam enim hoc decreuerant. siquis christum confiteretur. Sed uenit hora ut omnis qui interficit uos: arbitretur obsequium se prestare deo. </div>
            <div type="sub" n="8">Si uos interficient rem piam et deo gratam facturos se existimabunt. Inde iterum consolatur. Et hec facient uobis. quia non nouerunt patrem neque me. </div>
            <div type="sub" n="9">Hoc uos satis consoletur: quod propter me et patrem hoc patiemini. Hic iterum eos beatitudinis admonet: ut in principio. </div>
            <div type="sub" n="10">Beati estis cum maledixerint uobis homines: et persecuti uos fuerint: et dixerint omne malum aduersus uos: mentientes: propter me. </div>
            <div type="sub" n="11">Gaudete et exultate: quia merces uestra copiosa est in celis. Hec locutus sum uobis ut cum hora uenerit reminiscamini. Itaque ex his et reliqua credetis. </div>
            <div type="sub" n="12">Neque dicere poteritis me ad gratiam loqui: aut ut uos fallam. Neque enim decepturus: que mendacii argui possent: prediceret. </div>
            <div type="sub" n="13">Ideo predixi ne in non expectata incidentes: perturbaremini. ac etiam ne me non preuidisse futura diceretis. </div>
            <div type="sub" n="14">Reminiscamini ergo. quia ego dixi uobis. Etenim semper iudei umbra quadam persecuti sunt discipulos ac si mali essent. </div>
            <div type="sub" n="15">non tamen perturbati sunt cum a magistro presciuerint id futurum. Sufficiens nanque causa fuit que eos confirmaret. Ideo frequenter hoc meminit quod non nouerunt me: </div>
            <div type="sub" n="16">et propter me facient: et propter nomen meum: et propter patrem: et primus passus sum: et non iusta causa id ausi sunt. </div>
         </div>
         <div type="sec" n="4">
            <div type="sub" n="1">Horum et nos in temptationibus reminiscamur cum a malis hominibus aliquid patimur. in principem nostrum et fidei perfectorem inspiciamus: quod a malis: quod propter uirtutem: quod propter christum mala patimur. </div>
            <div type="sub" n="2">Quod si animo uolemus: omnia facilia: omnia tolerabilia nobis uidebuntur. Nam si qui pro carissimis aliquid passus etiam gloriatur. Siquis propter deum quid tolerat quam sentire molestiam putandum est? </div>
            <div type="sub" n="3">Si ipse crucem rem ignominiosam gloriam propter nos appellat: multomagis hoc in ipsum animo esse debemus. Et si mala ita nobis contemnenda sunt. multomagis pecunie et cupiditates. </div>
            <div type="sub" n="4">Oportet enim in rebus grauibus et molestis. non labores. sed premia considerare. </div>
            <div type="sub" n="5">Quemadmodum enim mercatores non maris pericula. sed lucrum expectant. ita et nos celum et dei presentiam. </div>
            <div type="sub" n="6">Et si tibi diuitie dulces uidentur. id deum nolle: tibi in mentem ueniat: et continuo displicebunt. </div>
            <div type="sub" n="7">Rursum si molestum est: pauperibus aliquid dare: noli impensam dumtaxat intueri. sed transfer mentem ad seminis illius fructum. </div>
            <div type="sub" n="8">Et si graue erit aliene uxoris amorem contemnere: premium tibi succurrat: et equo animo perferes. </div>
            <div type="sub" n="9">Quod si hominum metus ab indebitis nos rebus nonnunquam abducit. longe magis christi desiderium. Difficilis uirtus. sed magnas futurorum promissiones ei comparemus. </div>
            <div type="sub" n="10">Boni enim et studiosi: etiam sine premii respectu: ipsius per se pulchritudinem intuentur et propter eam complectuntur: et ut deo placeant. non propter mercedem recte agunt. </div>
            <div type="sub" n="11">et magnifaciunt continentiam nonne puniantur. sed ne offendant deum. Quod siquis imbecillior etiam in premium spectat. </div>
            <div type="sub" n="12">Ita et nos in elemosina faciamus: et gentilium misereamur. neque fame confectos despiciamus. </div>
            <div type="sub" n="13">Quomodo enim non absurdum ut alii risu et deliciis soluti ad mensam saturentur: aliorum autem mendicantium eiulatus audiant: neque misericordia moueantur. sed egreferant et deceptores appellent? </div>
            <div type="sub" n="14">Quid dicis homo? Propter unum panem quis decipit? Quidni inquit? Propter hoc ergo hec tollenda est necessitas. Quod si dare nihil placet noli tamen maledictis prosequi. </div>
            <div type="sub" n="15">Si non uis naufragio liberare. noli in profundum demergere. </div>
            <div type="sub" n="16">Scias uelim cum accedentem pauperem expellis: qualiter tibi deum affectum reddas. Qua enim mensura mensurabitis inquit mensurabitur uobis. </div>
            <div type="sub" n="17">Considera quo ille animo repulsus abeat: oculos in humum deiectos: conquerens a paupertate et iniuria plaga accepta. </div>
            <div type="sub" n="18">Nam si mendicare maledictum putatis: si que petit non modo non accipit. sed contumelia afficitur. considera quantum perturbetur. Quousque feris similes erimus: et naturam nostram propter cupiditatem ignorabimus? </div>
            <div type="sub" n="19">Multi his uerbis dolent. Nollemus. sed ut penitus misericordiam complecterentur: animo uoluentes diem illum quo christi Ihesu tribunali astabimus. </div>
            <div type="sub" n="20">cum ut nostri misereatur rogabimus. cum iis in medium aduocatis christus ad nos conuersus dicet: quod propter panem unum et obulum tantis miseriis eorum animos affecerimus. </div>
            <div type="sub" n="21">Quid dicemus? Quid excusabimus? quod enim illos in medium adducturus sit audi: quid dicat. Quamdiu non fecistis uni de minoribus his: neque mihi fecistis. </div>
            <div type="sub" n="22">Neque enim illi quicquam nobis amplius dicent. sed deus pro illis nos reprehendet. Nam et Lazarus a diuite uisus est. non tamen quicquam ei dixit. sed Abraam eius uices suscepit. </div>
            <div type="sub" n="23">ita et pauperibus eueniet: qui nunc a nobis contemnuntur. Neque enim supplices eorum manus: uel aliqua misericordie specie intuebimur. cum in gloria erunt. </div>
            <div type="sub" n="24">nos eorum speciem induemus: et utinam speciem tantum. et non longe grauius supplicium. </div>
            <div type="sub" n="25">Neque enim diues micis impleri illic desiderabat. sed ardebat et cruciabatur misere. et audiuit. Recordare quia accepisti bona in uita tua: et Lazarus similiter mala. </div>
            <div type="sub" n="26">Nolimus ergo ut magnum quiddam diuicias admirari. he nanque uiaticum erunt nobis supplicii: nisi cauerimus. quemadmodum si cauerimus: paupertas et deliciarum et requietis: erit incrementum. </div>
            <div type="sub" n="27">Abluentur enim peccata si equo animo tolerabimus et apud deum fidenter adesse poterimus. </div>
         </div>
         <div type="sec" n="5">
            <div type="sub" n="1">Nolimus ergo in hac uita ocium querere: ut in celo eo fruamur. sed labores pro uirtute subeamus. superflua recidamus. et nihil aliud queramus: quam in pauperes omnia nostra dispergere. </div>
            <div type="sub" n="2">Que nobis erit excusatio: cum ipse quidem nobis celum pollicetur: nos ne panem quidem ei exhibemus? </div>
            <div type="sub" n="3">Cum ipse tibi solem oriri facit et omnis creature ministerium tibi largitus est. tu nec nudum induis: neque ei domum communicas. Et quid ego solem et creaturam memini? </div>
            <div type="sub" n="4">Corpus tibi suum tradidit: et preciosissimum sanguinem. Tu nec potum das. at semel dedisti. non est hec elemosina. Nisi enim quousque habes indigenti subueneris: nunquam debitum impleueris. </div>
            <div type="sub" n="5">Nam et uirgines habentes lampades: habebant oleum. sed non ad sufficientiam. Opus est enim etiam de tuo non tam parcum esse. sed cum domini tibi credite sint facultates. cur tam tenax es? </div>
            <div type="sub" n="6">Vultis causam dicam huius inhumanitatis? Qui per auariciam congregant: ad elemosinam pigri sunt. Qui ita lucrari didicit: nescit expendere. </div>
            <div type="sub" n="7">Quomodo enim qui rapine inhiat: ad contrarium se formabit? Qui aliena accipit: quomodo sua dare poterit? </div>
            <div type="sub" n="8">Etenim canis qui nimia carnis uoracitate tangitur: non bene potest gregem custodire. Idcirco pastores eiusmodi interficiunt. Quod ne nobis accidat: a tali gustatu abstineamus. </div>
            <div type="sub" n="9">Etenim ii carne uescuntur: qui miseros fame mori patiuntur. Nonne uides quomodo omnia nobis communia statuit deus? </div>
            <div type="sub" n="10">Nam si pauperes esse permisit: etiam hoc diuitum gratia factum est: ut per elemosinam peccata possint abluere. Tu autem et in hoc crudelis et inhumanus es. </div>
            <div type="sub" n="11">Vnde constat: quod si in maioribus hanc haberes potestatem: innumeros interemisses: et lumen et uitam omnem excluderes. Quod ne fiat opus est hanc excidere insaciabilitatem. </div>
            <div type="sub" n="12">Quod si hoc audiendo egrius fertis. ego longe magis uidendo. Quamdiu tu diues. ille pauper? Vsque ad uesperam ulterius non licet. </div>
            <div type="sub" n="13">Adeo breuis uita est: et omnia in ultimis: et iam omnia sunt in ianuis: ut uel breuis hora omnia existimanda sunt. </div>
            <div type="sub" n="14">Quid opus est arca profluenti? Quid seruorum et familiarium multitudine? Quare non potius multos elemosine precones tibi comparas? Arca nullam emittit uocem. </div>
            <div type="sub" n="15">sed latrones et fures allicit. Arce pauperum ad ipsum deum ascendunt: et suauem uitam presentem facient: et omne soluent peccatum: et gloriam a deo: honorem ab hominibus ferent. </div>
            <div type="sub" n="16">Quid ergo tibi tot bona inuides? Non enim illis. sed tibi consules longe magis. </div>
            <div type="sub" n="17">Illis largiendo in hac uita subuenis. tibi autem futuram gloriam et fiduciam repones. quam utinam omnes consequamur. Gratia et benignitate domini nostri Ihesu christi cum quo patri gloria in seculorum secula Amen. </div>
         </div>
      </div>
      <div type="hom" n="78">
         <div type="title" n="title">Omelia LXXVIII </div>
         <div type="sec" n="1">
            <div type="sub" n="1">Hec autem ab inicio uobis non dixi. quia uobiscum eram. Et nunc uado eum qui me misit: et nemo ex uobis interrogat me quo uadis. sed quia hec locutus sum uobis: tristicia impleuit cor uestrum. </div>
            <div type="sub" n="2">Magna tristicie uis et multa nobis opus est fortitudine: ut ei affectui generose resistamus: et utilitatem inde (superfluis abiectis) consequamur. </div>
            <div type="sub" n="3">Cum enim uel nos ut proximi peccant: tunc tristandum est. cum autem in humanos casus incidimus: inutilis tunc tristicia. </div>
            <div type="sub" n="4">Que cum discipulos nondum perfectos oppugnaret: considera quomodo eos perterrendo arguit christus. </div>
            <div type="sub" n="5">Cum enim multi de hoc interrogassent. nam et Petrus dixit. Quo uadis? Et Thomas. Nescimus quo uadis: et quomodo poterimus uiam scire? Et Philippus. Ostende nobis patrem. </div>
            <div type="sub" n="6">Nunc audientes. Extra sinagogam uos facient: et odio habebunt uos: et qui interficit uos arbitretur obsequium se prestare deo. </div>
            <div type="sub" n="7">ita animo defecerunt: ut ne loqui quidem possent. Quod exprobrans eis Ihesus inquit. </div>
            <div type="sub" n="8">Hec autem ab inicio non dixi uobis. quia uobiscum eram. et nunc uado ad eum qui me misit. et nemo ex uobis interrogat me quo uadis. Sed quia hec locutus sum uobis tristicia impleuit cor uestrum: </div>
            <div type="sub" n="9">cuius nimietas grauis est et ad mortem uiam parat. Ideo Paulus dicebat. Ne quando habundantiori tristicia absorbeatur talis. Hec ab inicio uobis non dixi inquit. </div>
            <div type="sub" n="10">Quare ab inicio non dixi? Ne quis diceret a sepenumero contingentibus coniectatum esse. Et quid rem tam difficilem aggrederis? </div>
            <div type="sub" n="11">Sciebam inquit ab inicio: et non quod ignorarem tacui. sed quia uobiscum eram. Et hoc hominis iterum more. Quasi dicat. </div>
            <div type="sub" n="12">Quia in tuto eratis: et licitum erat interrogare cum uolebatis: et in me totum bellum uertebatur: et superfluum erat hec a principio dicere. </div>
            <div type="sub" n="13">hoc ergo tunc non dixit. Nonne duodecim aduocans inquit. quoniam ad principes et reges ducemini et flagellabunt uos in sinagogis? Quomodo ergo inquit ab inicio non dixisse? </div>
            <div type="sub" n="14">Quoniam uerbera et expulsiones predixerat. non tamen quod mors eorum uideretur expetenda: ut obsequium arbitrarentur. </div>
            <div type="sub" n="15">hoc enim pre omnibus eos perterrere poterat. Siquidem tanquam impii et perditi homines erant iudicandi. </div>
            <div type="sub" n="16">Preterea illud dicendum est: quod tunc quidem que a gentibus passuri erant dixit. nunc uero que a iudeis: et per excessum maxime: et quod prope esset: admonuit. </div>
            <div type="sub" n="17">Nunc uado ad eum qui me misit: et nemo ex uobis interrogat me quo uadis. sed quia hec locutus sum uobis: tristicia impleuit cor uestrum. </div>
            <div type="sub" n="18">Non parua hec consolatio: quod sciret quanta tristicia afficerentur: </div>
            <div type="sub" n="19">et quod relinquerentur a christo et quod multa mala essent passuri. Formidabat enim an forti ea animo essent toleraturi. </div>
            <div type="sub" n="20">Sed qua gratia in tanta perturbatione non acceperunt spiritum sanctum? ut iam satis confirmatos intelligeres. </div>
            <div type="sub" n="21">Nam si nondum accepto spiritu tanto metu superati non resilierunt. considera quales futuri essent gratia repleti. </div>
            <div type="sub" n="22">Quod si tunc constanter perseuerassent: spiritui ascribendum esset. tunc uero ipsorum uoluntatis fructus. Et manifestum eorum in christum amoris argumentum apparuit: cum adhuc gratia nudi essent. </div>
            <div type="sub" n="23">Sed ego ueritatem dico uobis: expedit ut ego uadam. Ecce quomodo iterum eos consolatur. Non ego ad gratiam loquor inquit. sed licet maiorem in modum contristemini. quod expedit audiendum est. </div>
            <div type="sub" n="24">Vos ut adessem uelletis: usus aliud postulat. Diligentis autem est cum utilitatem cognoscit: eam non pretermittere: ut ea dilecti priuentur. </div>
            <div type="sub" n="25">Si ego non abiero paraclitus non ueniet ad uos. Quid hic dicunt: qui de spiritu non recte sentiunt? Expedit dominum abire et uenire seruum? </div>
            <div type="sub" n="26">Vides quanta sit spiritus dignitas? Si abiero mittam eum ad uos. Et quid hoc utilitatis? Cum uenerit arguet mundum. hoc est non impune hoc facient si uenerit. </div>
            <div type="sub" n="27">Sufficientia enim erunt iam facta: eis silentium indicere. </div>
            <div type="sub" n="28">cum autem per illum et hec fient: et doctrina perfectior: et signa maiora subsequentur: multomagis damnabuntur. cum tanta uiderint in nomine meo fieri. Ex quo manifestior mea fiet resurrectio. </div>
            <div type="sub" n="29">Siquidem nunc possent dicere me fabri filium esse: cuius patrem et matrem cognoscant. </div>
            <div type="sub" n="30">at cum me mortem soluere: maliciam: et demones fugare: uicia nature emendare: immensam spiritus plenitudinem mitti: et hec omnia nominis mei inuocatione fieri intuebuntur. Quid dicent? </div>
            <div type="sub" n="31">testimonium perhibuit de me pater: perhibebit et spiritus: et quamuis a principio testificatus sit. tamen et nunc testificabitur. </div>
         </div>
         <div type="sec" n="2">
            <div type="sub" n="1">Illud autem uerbum arguet de peccato. hoc est omnem aufert excusationem. et sine uenia pecasse demonstrabit. </div>
            <div type="sub" n="2">Et de iusticia. quia ad patrem uado: et iam non uidebitis me. Hoc est quia irreprehensibiliter uixi: cuius signum est quod uado ad patrem. </div>
            <div type="sub" n="3">Nam cum frequenter iudei christum accusarent: quod a deo non esset: et propterea peccatorem et legis transgressorem dicerent. hinc omnis calumnia amouebitur. </div>
            <div type="sub" n="4">Nam si opinio quod a deo non sim: me transgressorem ostendit: cum spiritus me illuc abeuntem: neque ad horam. sed permanentem: ostenderit. Hoc enim per eam particulam. iam non uidebitis me significatur. Quid nam dicent? </div>
            <div type="sub" n="5">Animaduerte his duobus omnem malam suspitionem auferri. Neque enim peccator miracula facere: neque esse apud deum perpetuo potest. </div>
            <div type="sub" n="6">quare non possunt me amplius peccatorem: et a deo non esse dicere. De iudicio autem quia princeps huius mundi iam iudicatus est. </div>
            <div type="sub" n="7">Iterum hoc in loco de iusticia uerba facit. quia aduersarium superauit. Neque enim peccatori possibile esset: quod nemo iustorum hominum ualuit: </div>
            <div type="sub" n="8">quod autem propter me iudicatus est: scient: qui eum imposterum pessundabunt: et resurrectionem meam manifeste uidebunt: quod iudicantis eum est. </div>
            <div type="sub" n="9">neque enim ualuit me superare. Nam cum dicant: quod demonium habeo: quod deceptor sum. omnia hec falsa deprehendentur. Non enim illum uicissem: si peccato essem obnoxius. </div>
            <div type="sub" n="10">Nunc et iudicatus est et eiectus. Adhuc multa habeo uobis dicere. sed non potestis portare modo. Expedit ergo ut uadam. Siquidem tunc portabitis: cum abiero. </div>
            <div type="sub" n="11">Et quid? Maiorne te spiritus est: cum nunc non possumus: illo autem adueniente portabimus? Num maior illius: et perfectior efficacia est? </div>
            <div type="sub" n="12">Minime. Mea etenim dicet. ideo inquit. Non enim loquetur a semetipso. sed quecumque audiet loquetur: et que uentura sunt adnunciabit uobis. </div>
            <div type="sub" n="13">Ille me clarificabit: et de meo accipiet: et adnunciabit uobis. omnia quecumque habet pater mea sunt. </div>
            <div type="sub" n="14">Cum dixisset ille uos docebit omnia et suggeret: et in tribulationibus uos consolabitur: quod ipse non fecit. </div>
            <div type="sub" n="15">et expedit me abire. et non potestis portare modo: tunc autem poteritis. et docebit omnem ueritatem. </div>
            <div type="sub" n="16">ne his auditis maiorem illum arbitrarentur: et in ultimam impietatem inciderent. propterea a se accepturum dicit. Hoc est que ego dixi: et ipse dicet. </div>
            <div type="sub" n="17">Illa uero particula. nihil a seipso loquetur. nihil contrarium nihil aliud quam se: locuturum significat. </div>
            <div type="sub" n="18">Quemadmodum enim de se locutus inquit. A meipso non loquor id est nihil preter patris uoluntatem: ita et de spiritu. </div>
            <div type="sub" n="19">De meo accipiet. Hoc est que ego: et scio: et cognosco. Vna enim mea et spiritus scientia. Et que uentura sunt adnunciabit uobis. Hoc eorum animos excitauit. </div>
            <div type="sub" n="20">Ad nullam enim rem tam cupidum est humanum genus: quam ad futura cognoscenda. Ideo frequenter interrogabant: quo iret: que esset uia: </div>
            <div type="sub" n="21">quam solicitudinem tollit cum adnunciaturum omnia spiritum pollicetur: ne incauti errarent. Ille me clarificabit. Quomodo? In nomine meo uirtutem dabit. </div>
            <div type="sub" n="22">Cum enim adueniente spiritu maiora signa essent ostensuri. ideo iterum equalitatem indicat inquiens. Ille me clarificabit. </div>
            <div type="sub" n="23">Et quam omnem ueritatem dicit? Etenim hoc ipsum testificatur quod docebit ueritatem. </div>
            <div type="sub" n="24">Ipse enim Ihesus et quia carnem indutus erat: et quia de seipso dicere discipuli non putabant: et quia nondum manifeste resurrectionem norant. </div>
            <div type="sub" n="25">cum imbecilliores essent: et propter iudeos. ne tanquam legis transgressorem punitum arbitrarentur. frequenter nihil de se magnum locutus est: neque aperte a lege dissensit. </div>
            <div type="sub" n="26">et cum nondum confirmati essent discipuli: et multi credituri: etiam a peccatis purgandi essent. et alii de ipso dicerent. merito de se magna loqui abstinuit ne ei stulticie, </div>
            <div type="sub" n="27">sed audientium imbecillitati ascriberent. Ideo cum dixerit. docebit uos omnem ueritatem. subdidit. Non loquetur a semetipso. </div>
            <div type="sub" n="28">Quod enim doctrina spiritus non indigeat. audi Paulum. Que dei sunt nemo nouit nisi spiritus dei. </div>
            <div type="sub" n="29">Et quemadmodum spiritus hominis non ab alio discit. ita et spiritus sanctus. De meo accipiet. hoc est. in nullo a me dissentiet. </div>
            <div type="sub" n="30">Omnia quecumque habet pater mea sunt. Cum ergo mea sint illa: et ille a patre dicet. de meo dicet. </div>
         </div>
         <div type="sec" n="3">
            <div type="sub" n="1">Sed cur non uenit spiritus ante christi discessum? Quia nondum maledicto sublato: neque soluto peccato sed omnibus adhuc pene obnoxiis: non uenisset. </div>
            <div type="sub" n="2">Oportet inquit inimicicias prius dissolui: et reconciliari uos deo. inde tunc donum illud accipere. Sed cur inquit mittam eum? Hoc est ad eius uos acceptionem preparabo. </div>
            <div type="sub" n="3">Quomodo enim qui ubique est mittitur? Preterea et personarum differentiam ostendit: cum duas ponat: et cum ita inseparabiliter se habeant. ut spiritum complectantur et colant: suadet. </div>
            <div type="sub" n="4">Poterat enim et ipse hec facere: sed propterea spiritum miraculis clarere permisit: ut eius intelligerent dignitatem. </div>
            <div type="sub" n="5">Sicut enim pater que sunt producere potuit: filius autem ea facere dicitur: ut eius potentiam intelligamus. ita et hoc. </div>
            <div type="sub" n="6">Et ideo ipse carnem accepit: spiritui operationem reseruauit. et ita iis silentium imposuit qui inenarrabilis benignitatis materiam in impietatis argumentum accipiunt. </div>
            <div type="sub" n="7">Cum enim dicant propterea filium incarnatum. quoniam inferior erat patre. Dicemus ad illos. Quid de spiritu dicetis? </div>
            <div type="sub" n="8">Non accepit carnem: neque propterea filio maiorem asseretis. Ideo in baptismate trinitas accipitur. Etenim pater totum facere potest et filius et spiritus sanctus. </div>
            <div type="sub" n="9">sed cum nemo de patre. sed de filio et spiritu dubitaret: in iniciatione accipitur. ut in communicatione sacietatis illorum arcanorum bonorum: et dignitatis communicationem intelligamus. </div>
            <div type="sub" n="10">Nam quod filius per seipsum possit: que in baptismate cum patre potest et spiritus sanctus. manifeste illinc patet. Iudeis enim dicebat. Vt sciatis quia potestatem habet filius hominis in terra dimittendi peccata. </div>
            <div type="sub" n="11">Et iterum. Vt filii lucis sitis. Et. Ego uitam eternam do eis. Et postmodum. Vt uitam habeant: et habundantius habeant. </div>
            <div type="sub" n="12">Videamus et spiritum hoc idem facere. Vbi namque? Vnicuique autem manifestatio spiritus datur ad utilitatem. </div>
            <div type="sub" n="13">Qui ergo hec exhibet: etiam magis peccata dimittit. Et iterum. Spiritus est qui uiuificat. Et uiuficabit per inhabitantem spiritum in uobis. Et. Spiritus uita per iusticiam. </div>
            <div type="sub" n="14">Et iterum. Si spiritu ducemini non estis sub lege. Non enim accepistis spiritum seruitutis iterum in timorem. sed accepistis spiritum adoptionis. </div>
            <div type="sub" n="15">Et tunc quidquid faciebant presente spiritu: miraculis plena erant. Et ad Corinthios scribens Paulus inquit. Sed abluti estis. sed sanctificati estis. in nomine domini nostri Ihesu christi: et in spiritu dei nostri. </div>
            <div type="sub" n="16">Cum ergo de patre multa audissent: et filium multa operatum uiderent. nihil autem manifeste de spiritu scirent. ipse miracula facit et perfectam inducit cognitionem. </div>
            <div type="sub" n="17">Sed ne propterea maior existimaretur. ideo ut iam dixi inquit. Quecumque audiet loquetur et que uentura sunt adnunciabit. </div>
            <div type="sub" n="18">Nam nisi hoc esset. quomodo non absurdum sit si tunc esset auditurus et propter discipulos? Neque enim tunc debebat secundum uos scire: nisi propter audituros. </div>
            <div type="sub" n="19">Et quid hoc dicto absurdius? Preterea quid erat auditurus? Nonne hec omnia dixerat per prophetas. </div>
            <div type="sub" n="20">Siue enim de solutione legis docendus erat. dictum est: siue de christo: et eius diuinitate: et de incarnatione: etiam dicta erant. </div>
            <div type="sub" n="21">Quid apertius ad hec dicendum. et que uentura sunt adnunciabit. hic maxime eius dignitatem ostendit. cum deo maxime proprium sit futura predicere. </div>
            <div type="sub" n="22">Quod si ab aliis intelligeret: in nullo prophetas excederet. sed hic certam ad deum cognitionem ostendit quod nil aliud loqui possit. </div>
            <div type="sub" n="23">Quod autem dicit de meo accipiet: siue de mea carnem accipientis gratia: siue de eadem quam ego habeo cognitione. non necessitate: neque quod ab alio discat. sed quod una et eadem cognitio est. </div>
            <div type="sub" n="24">Et quare non aliter dixit? Quoniam nondum de spiritu audierant. Quare unum tantum annititur ut credatur: et accipiatur ab eis: et non scandalizentur. </div>
            <div type="sub" n="25">Nam cum dixisset unus est magister uester christus: ne persuasi non esse illi credendum: putarent. una est inquit et mea et illius doctrina. que ego docturus eram: ipse dicet. </div>
            <div type="sub" n="26">Nolite aliam illius doctrinam arbitrari. etenim illa mea sunt: et meam gloriam augent. Vna est patris et filii et spiritus sancti uoluntas. </div>
            <div type="sub" n="27">ita et nos esse uult inquiens. Vt sint unum: sicut ego et tu unum sumus. </div>
         </div>
         <div type="sec" n="4">
            <div type="sub" n="1">Nihil enim concordie et mutue uoluntati equiparandum. Vnus enim multiplex est. </div>
            <div type="sub" n="2">Si enim concordes sint duo uel decem. Non amplius erit unus. sed eorum unusquisque fit decuplum: et inuenies in decem unum: et in uno decem. </div>
            <div type="sub" n="3">Et si inimicum habeant: qui unum aggreditur. fere decem aggreditur. ita superatur. Non enim ab uno tantum. sed a decem impetitur. </div>
            <div type="sub" n="4">Indiget unus sed non est in egestate. maiore enim ex parte. hoc est nouem: habundat. et pars que indiget: utputa minor: maiore exuberante: obtegitur. </div>
            <div type="sub" n="5">Singuli horum uiginti manus habent: et oculos uiginti: et totidem pedes. Non enim suis tantum oculis uidet. non suis pedibus sustentatur. non suis operatur manibus. sed et amicorum. </div>
            <div type="sub" n="6">Decem animis spirat. non enim ipse sibi tantum cure est: sed et illis. Quod si centum essent: idem contingeret: et uirtus augeretur. </div>
            <div type="sub" n="7">Ecce dilectionis excellentia: quo pacto unum insuperabilem et multiplicem reddat. et unus in multis simul locis: et in perside et Rome esse possit. et quod natura non potest: dilectio potest. </div>
            <div type="sub" n="8">et pars eius hic. pars illic est: uel potius totus utrobique. Etsi quis mille uel duo milia amicorum haberet: considera in quantam ille potestatem ascenderet. </div>
            <div type="sub" n="9">Animaduerte quantum capiat augmentum dilectio. hoc enim mirum est ut mille unus efficiatur. Cur ergo tantas nobis uires tantam securitatem non comparamus? </div>
            <div type="sub" n="10">hoc diuiciis omnibus. hoc bone ualitudini. hoc ipsi uite prestat. hoc equanimitatis materia. Quousque uno et duobus dilectionem circumscribemus? Considera econtrario. </div>
            <div type="sub" n="11">Sit qui nullum amicum habeat: quod ultime est amentie. Fatuus enim dicet non est mihi amicus. Huiusmodi uir quam uitam uiuet? </div>
            <div type="sub" n="12">Quamuis enim ditissimus sit: quamuis omni copia et deliciis habundet. quamuis innumera bona possideat. omnibus caret. </div>
            <div type="sub" n="13">Sed non in amicis ita usuuenit. sed et pauper diuitibus ditior est. et que ipse pro se dicere non audebit. amicus dicet. </div>
            <div type="sub" n="14">et que sibi prestare non poterit. alius et id et longe maiora prestabit. hoc pacto et uoluptatis: et securitatis materiam: inueniet. </div>
            <div type="sub" n="15">Neque enim est ut male accidat: qui tot satellitibus custoditur. Neque regii corporis custodes: tam diligentes sunt suo muneri obeundo: ut amici amico. </div>
            <div type="sub" n="16">Illi nanque necessitate et metu custodiunt. hi beniuolentia et dilectione: que metu longe potentior est. et ille custodes suos metuit. hic illis magis quam sibiipsi fidit. et idcirco nullius timet insidias. </div>
            <div type="sub" n="17">Has ergo merces nobis comparemus. pauper ut paupertatis eas solatium habeat. diues ut diuicias tueatur. princeps ut secure dominetur. subditus ut benignus sibi principes conciliet. </div>
            <div type="sub" n="18">Hoc mansuetudinis fundamentum. nam et fere ille asperiores sunt et seuiores que non gregatim uiuunt. Propterea ciuitates habitamus. fora habemus: ut inuicem conuersemur. </div>
            <div type="sub" n="19">Quod et Paulus iubet inquiens. Non derelinquentes congregationem suam. Nihil enim peius solitudine et locis inaccessis. At inquies. Quid monachi montium cacumina habitantes? </div>
            <div type="sub" n="20">neque illi sine amicis sunt. sed multitudinis tumultus aufugiunt. amicos autem: et certo amoris uinculo sibi deuinctos habent. et ut hoc assequantur secedunt. </div>
            <div type="sub" n="21">Nam cum rerum actiones: plurimas concipiant contentiones. Ideo e medio secedentes: quamdiligentissime dilectionem colunt. Et quid siquis solus sit inquit: et innumeros haberet amicos? </div>
            <div type="sub" n="22">Equidem si fieri posset uelim: et ut etiam simul uersari sciret. iam firma maneat amicicia. Neque enim locus amicos facit. </div>
            <div type="sub" n="23">Multos habent laudatores: qui non laudarent nisi amarent. Et ipsi rursum pro uniuerso mundo orant. quod maxime est dilectionis argumentum. </div>
            <div type="sub" n="24">Ideo in misteriis inuicem salutamus: ut multi unum efficiamur: et communes: pro non iniciatis: preces: effundamus: et pro infirmis: et terre et maris et uniuersi orbis fructibus: sacrificamus. </div>
            <div type="sub" n="25">Vides dilectionis uim in orationibus: in misteriis in admonitionibus hoc omnium bonorum causa est. Si hoc diligenter complectemur: et presentia recte disponemus: et regnum consequemur. </div>
            <div type="sub" n="26">Gratia et benignitate domini nostri Ihesu christi per quem et cum quo patri gloria simul et spiritui sancto in secula seculorum Amen. </div>
         </div>
      </div>
      <div type="hom" n="79">
         <div type="title" n="title">Omelia LXXIX </div>
         <div type="sec" n="1">
            <div type="sub" n="1">Modicum et non uidebitis me: et iterum modicum et uidebitis me quia uado ad patrem. Dixerunt ergo ex discipulis eius adinuicem. Quid est hoc quod dicit nobis modicum et non uidebitis me. </div>
            <div type="sub" n="2">Dolentem et tristicia affectum animum: nihil adeo deicere solet quam anxii sermones: eum frequenter angentes. </div>
            <div type="sub" n="3">Quid ergo christus cum dixerit uado. et iam non loquar uobiscum. eadem repetit. Modicum et iam non uidebitis me. et uado ad eum qui me misit? </div>
            <div type="sub" n="4">Cum eos ad se per spiritus sancti sermonem reduxisset: tunc iterum eos percellit ne efferrerentur. Cur hoc facit? </div>
            <div type="sub" n="5">Eorum animum experitur et probatiorem reddit: et ut in calamitatibus equo animo discessum suum et generose perferant assuefacit. </div>
            <div type="sub" n="6">Qui enim audiendo: id animo uolutabant: rem ipsam postmodum facile laturos credibile erat. Quod siquis diligentius inuestigaret hoc ipsum consolatio est quod dicit ad patrem ire. </div>
            <div type="sub" n="7">Erat enim argumentum quod non periret. sed mors eius translatio esset ad patrem: et aliam intulit consolationem: </div>
            <div type="sub" n="8">non enim tantum dixit. Modicum et non uidebitis me. sed prosecutus est. Modicum et uidebitis me: se rediturum: et post breuem separationem perpetuo affuturum: significans. </div>
            <div type="sub" n="9">Quod non intellexerunt. Vnde non immerito quispiam admirari posset: quomodo sepenumero idem audientes: adhuc perinde ac si nihil audissent dubitant. Quare ergo non intellexerunt? </div>
            <div type="sub" n="10">Aut propter tristiciam ut arbitror. ipsa enim in omnium que audierant: obliuionem adduxerat: uel propter uerborum obscuritatem: ut contraria locutum arbitrarentur. </div>
            <div type="sub" n="11">Si uidebimus te inquiunt: quomodo uadis? Si uadis quomodo uidebimus? Ideo dixerunt se quid loqueretur ignorare. Quod enim abiturus esset norant. ignorabant autem paulopost rediturum. </div>
            <div type="sub" n="12">Propterea eos arguit: quod non intelligerent. Nam cum uellet de morte doctrinam eis persuadere inquit. </div>
            <div type="sub" n="13">Amen amen dico uobis. quia plorabitis et flebitis uos: quod mortem et crucem significabat. mundus autem gaudebit. </div>
            <div type="sub" n="14">Cum enim quia cupiebant: facile ad credendum adducerentur quod non moreretur. tamen audientes quod moreretur: quid sibi uellet modicum illud: dubitarent: inquit. Plorabitis et flebitis. sed tristicia uestra conuertetur in gaudium. </div>
            <div type="sub" n="15">Et ut ostenderet post tristiciam gaudium secuturum: naturale adducit exemplum. </div>
            <div type="sub" n="16">Mulier cum parit tristiciam habet: qua parabola in calamitatibus prophete usi sunt. </div>
            <div type="sub" n="17">Quasi dicat. Dolores capietis. sed quales partus: qui leticie causa sunt. simul et resurrectionem confirmat: indicans abitum suum perinde esse ac si ex utero matris in lucem prodeat. </div>
            <div type="sub" n="18">Quasi dicat. Nolite admirari si per hanc tristiciam ad optima uos ducam. nam et mater in pariendo sic per tristiciam transit. </div>
            <div type="sub" n="19">Significat autem hic et misterium quoddam: quod mortis dolores soluerit: et nouum hominem regenerari fecerit. </div>
            <div type="sub" n="20">Neque dixit tantum tristiciam transituram. sed magnitudine leticie succedente: nihil eius penitus remansurum. Ita erit sanctis. </div>
            <div type="sub" n="21">Atqui: non propterea gaudet mulier quia uenit homo in mundum. sed quod filium peperit. Nam si id esset: nihil prohiberet quin que non pariunt: aliis parientibus gauderent. </div>
            <div type="sub" n="22">Qua ergo gratia sic inquit? Quia ad hoc solum adduxit exemplum: ut breuem tristiciam perpetuum gaudium secuturum: et se ad uitam transferri et magnum malorum lucrum: ostenderet. </div>
            <div type="sub" n="23">Et non dixit peperit filium. sed quia uenit homo in mundum. Vbi suam significat resurrectionem: et non morti illi. sed regno parturiendum. </div>
            <div type="sub" n="24">Ideo non dixit. quia natus est filius. sed homo. Et uos nunc quidem tristiciam habetis. Iterum autem uidebo uos: et gaudebit cor uestrum. </div>
            <div type="sub" n="25">Inde quod non amplius morietur inquit. Et gaudium uestrum nemo tollet a uobis. Et in illa die me non rogabitis quicquam. </div>
            <div type="sub" n="26">Iterum nihil aliud ex his confirmat: quam quod a deo est. Tunc scietis omnia. Sed quid significat. me non rogabitis. </div>
            <div type="sub" n="27">Non indigetis aduocato. sed nominis mei inuocatio satis est: ad omnia consequenda. Ostendit nominis potestatem: siquidem neque uisus neque rogatus. sed appellatus tantum: apud patrem mirabiles reddit. </div>
            <div type="sub" n="28">Vbi autem hoc factum est? Vbi dicunt. Respice ad minas eorum: et da seruis tuis cum fiducia accipere sermonem tuum: et facere in nomine tuo signa. et concussus est locus ubi erant. </div>
            <div type="sub" n="29">Hic iterum ostendit expedire ut abeat. Siquidem usque tunc nihil petierunt: iam accipient omnia quecunque petierint. </div>
            <div type="sub" n="30">Neque enim cum iam uobiscum non ero: arbitremini quod uos reliquerim. Nomen enim meum maiorem uobis fiduciam exhibebit. </div>
         </div>
         <div type="sec" n="2">
            <div type="sub" n="1">Cum ergo obscuriora essent. inquit. Hoc in prouerbiis locutus sum uobis. Venit hora cum iam in prouerbiis non loquar uobis. </div>
            <div type="sub" n="2">Tempus erit cum omnia aperte intelligetis, hoc est resurrectionis tempus. Tunc cum fiducia de patre adnunciabo uobis. </div>
            <div type="sub" n="3">Etenim quadraginta dies et uersatus et locutus est cum eis: adnuncians et exponens arcana regni dei. </div>
            <div type="sub" n="4">Nunc enim cum timeatis: uerbis meis non attenditis. cum uero me resurrexisse uideritis: et cognoueritis. fidenter omnia intelligere poteritis. quoniam ipse pater uos amabit: cum uestra de me fides confirmabitur: </div>
            <div type="sub" n="5">et non rogabo patrem. Vestra in me dilectio sufficiet uobis. quia uos me amastis et credidistis quia a deo exiui. exiui a patre et ueni in mundum. Iterum relinquo mundum et uado ad patrem. </div>
            <div type="sub" n="6">Cum enim resurrectionis sermo non parum eos consolatus esset: et inde etiam consolatio augeretur. cum a deo uenisse: et ad deum ire diceret: frequenter id repetit. </div>
            <div type="sub" n="7">alterum enim quod recte in ipsum crederent: pollicebatur. alterum quod certi esse deberent. </div>
            <div type="sub" n="8">Nam cum dixit. Modicum et non uidebitis me: et iterum modicum et uidebitis me. non immerito quid diceret: ignorabant. Nunc non itidem. </div>
            <div type="sub" n="9">Quid autem significat. non rogabitis quicquam? Non dicetis ostende nobis patrem tuum: et quo uadis? Quoniam certam habebitis cognitionem: et afficietur uobis pater sicut et ego. </div>
            <div type="sub" n="10">Hoc maxime bonam eis spem dedit quod patri futuros amicos polliceretur. Quamobrem dicunt. Nunc scimus quia nosti omnia. </div>
            <div type="sub" n="11">Ecce quomodo uoluntati eorum respondet. Et non est opus ut quis te interroget. </div>
            <div type="sub" n="12">Hoc est: priusquam audires quid nos perturbaret intellexisti: et recreasti nos dicendo pater uos amat. quia uos me amastis. Post tot et tanta nunc tandem se scire asserunt. </div>
            <div type="sub" n="13">Vides quam imperfecte se habebant? Inde cum tanquam gratias ei agentes dicunt. Nunc scimus inquit. Multis aliis indigetis antequam perfectionem possitis attingere. </div>
            <div type="sub" n="14">Nihil adhuc uobis profecit. Nunc me inimicis tradetis: et tanta uos formido comprehendet: ut neque inuicem secedere poteritis. sed nihil hinc mali accipietis. </div>
            <div type="sub" n="15">Vide quomodo iterum eorum condescendit infirmitati. hoc etiam eos arguit quod frequenter hac egeant indulgentia. </div>
            <div type="sub" n="16">Cum enim dixissent. Ecce iam palam loqueris: et prouerbium nullum dicis: et propter hoc credimus tibi. ostendit quod neque nunc cum credunt: intelligunt. </div>
            <div type="sub" n="17">Quod dicit: ut in aliud eos tempus remittat. Illud autem uerbum pater mecum est: propter eos iterum posuit. Hoc enim uere eos discere uoluit: </div>
            <div type="sub" n="18">ut non perfectam eis cognitionem tradidisse ostenderet: et adhuc dubio animo essent. </div>
            <div type="sub" n="19">Par enim erat: ut humanum aliquid animo uoluerent: quod nullum ab eo auxilium haberent. Ideo inquit. Hec locutus sum uobis: ut in me pacem habeatis. hoc est ut non excidam ex animo uestro. sed me recipiatis. </div>
            <div type="sub" n="20">Nemo ergo hec: ad dogma trahat. Ad uestram consolationem dilectionemque dicta sunt. Neque enim hec sola patientur. </div>
            <div type="sub" n="21">Quoad eritis in mundo perturbationes habebitis. non nunc cum trador. sed postmodum. Verum: ratio uobis opituletur. Nullum uos malum superabit. Magistro enim inimicos uincente: non oportet discipulos contristari. </div>
            <div type="sub" n="22">Et quomodo uicisti mundum dic queso. Iam dixi. cum principem eius eieci foras. Scietis autem postea. cum omnes uobis paruerint et acquieuerint. </div>
         </div>
         <div type="sec" n="3">
            <div type="sub" n="1">Licet enim et nobis uincere si uoluerimus: fidei nostre autorem sequi: et eadem uia incedere quam ipse nobis strauit. </div>
            <div type="sub" n="2">Ita neque nos mors uincet. Quid inquis non moriemur? Hinc constat quod neque ipse uictus est. </div>
            <div type="sub" n="3">Siquidem tunc certator clarus est. non: cum hosti non confligit. sed cum congressus non uincitur. Non ergo propter congressum mortales. sed propter uictoriam immortales. </div>
            <div type="sub" n="4">Tunc mortales essemus: si perpetuo apud eam permaneremus. </div>
            <div type="sub" n="5">Sicut enim longissime uite animalia immortalia minime dicerem: quamuis diutissime uiuerent: ita neque mortalem qui mortuus sit: si post mortem resurrexerit. </div>
            <div type="sub" n="6">Dic queso. Siquis ad breue tempus erubesceret: num perpetuo rubrum esse dicemus? Minime. Non enim id habitus est. </div>
            <div type="sub" n="7">Siquis palleret: hunc regio morbo laborantem diceremus? Neque hunc. temporalis enim morbus est. Ergo neque mortalem dixeris qui in morte uel parumper fuerit. </div>
            <div type="sub" n="8">Nam et dormientes hoc pacto mortuos possemus appellare. Sunt enim ut ita dixerim mortui et nihil operantur. Sed corpora mors corrumpit: et quid hoc? </div>
            <div type="sub" n="9">Non enim corrumpuntur ut permaneant in corruptione. sed ut prestantiora euadant. Quamobrem uincamus mundum. ad immortalitatem curramus. </div>
            <div type="sub" n="10">sequamur regem. constituamus et nos tropheum. Huius seculi uoluptates non labores recusandi sunt. Animas nostras in celum transferamus. uniuersa secularia superentur. </div>
            <div type="sub" n="11">superantur enim si non ea desiderabimus. Si ridebimus: hospites sumus et aduene. Nulle nos molestie angant. </div>
            <div type="sub" n="12">Neque enim si ex clarissima patria: et claris parentibus ortus in longinquam regionem nemini notus abires: sine filiis: sine diuiciis: et te quispiam contumelia afficeret: egreferres. ac si domi talis esset. </div>
            <div type="sub" n="13">Quod enim certo te hospitem aliena in patria uersari uides: omnia equo animo et contemptum: et famem: et sitim: et huiusmodi ferre persuadet. </div>
            <div type="sub" n="14">[lacuna] </div>
            <div type="sub" n="15">Ciuitatem habes cuius opifex et autor: deus est: quo breui accersemur. Qui uult pulset: iniurietur: maledicat peregrini sumus et in miseria uiuimus. </div>
            <div type="sub" n="16">Graue est in patria inter ciues ea perpeti: illic et ignominia maxima est: et iactura. Siquis alicubi nullum notum habeat: omnia patienter tolerat. Contumelia: secundum inferentis mentem grauior iudicatur. </div>
            <div type="sub" n="17">Vt exempli gratia. Siquis consulto pretorem maledictis prosequatur: id sane permoleste ferendum est. at si priuatum arbitratus offenderis: uix iniuriam reputauerit. </div>
            <div type="sub" n="18">Ita et nobis faciendum. nesciunt nos maledici: utpote qui celi ciues et superne patrie ascripti: et Cherubim socii sumus. </div>
            <div type="sub" n="19">Quare nolimus egreferre: neque contumeliam reputemus. nam si nos cognoscerent: abstinerent. sed pauperes nos et miseros ducunt. ergo moueri minime iis uerbis debemus. </div>
            <div type="sub" n="20">Dic queso. Siquis uiator preueniens seruos suos aliquantulum in diuersorio expectaret: et uel diuersorii dominus: uel alius quispiam incognitum illum exasperaretur: et malediceret. Nonne illius ignorantiam rideret. </div>
            <div type="sub" n="21">Nonne error ille magis hominem delectaret? Non letaretur perinde ac si ad alium non ad se illa iniuria pertineret? Ita et nos faciamus in diuersorio sedemus: expectantes huius uie socios. </div>
            <div type="sub" n="22">Cum omnes conueniemus. tunc quos leserint intelligent. tunc deicient oculos. tunc erubescent. Tunc dicent. Hi sunt quos stulti habuimus in derisum. </div>
         </div>
         <div type="sec" n="4">
            <div type="sub" n="1">His ergo duobus consolemur. et quod nos iniuriam non accipimus. nam nos ignorant. et quod si ulcisci uoluerimus: grauius et nos postmodum ulciscemur. </div>
            <div type="sub" n="2">Sed absit ut quispiam tam immani et inhumano sit animo. Quid a gentilibus nostris offendimur? </div>
            <div type="sub" n="3">Hoc non molestum est: immo perleue. Quid tandem quod non eodem modo dilectos: qui nobis maledicunt: et quos ignoramus patimur? </div>
            <div type="sub" n="4">Nam cum uos hic admonemus: contumeliosis uerbis nonnunquam uobiscum agimus. Frater est qui te offendit? profer magno animo. Pater est et patruus? Quod si patris et fratris nomina reuereris: dicam propinquius. </div>
            <div type="sub" n="5">Non enim fratres tantum inuicem sumus. sed et menbra et corpus unum: cuius nomen magis reuereri debes. </div>
            <div type="sub" n="6">Non audisti gentile prouerbium: quod amicus cum uiciis ferendus est? Non audisti Paulum dicentem? Alter alterius onera portate. Non uides amantes? </div>
            <div type="sub" n="7">Cogimur enim cum a uobis exemplum non possumus: inde sumere. Facit et hoc Paulus inquiens. Patres carnis nostre habemus eruditores: et non confundimur. </div>
            <div type="sub" n="8">Vel illud potius tempestiuius afferetur: quod ad Romanos scribitur. Sicut constituistis menbra uestra seruire immundicie et iniquitati in iniquitatem. sic constituetis menbra uestra seruire iusticie. Propterea bono animo exemplum complectamur. </div>
            <div type="sub" n="9">non uides amantes? hi nanque meretricum amore quot mala perferunt? alapis uerberibusque cesi: irrisi: innumeris iniuriis lacessiti: blando tamen morbo comprehensi: omnia sibi tranquilla et felicia arbitrantur: </div>
            <div type="sub" n="10">dum uel semel suaue aliquod et placitum inde accipiant. priorum omnium obliuiscuntur. omnia secunda proueniunt: siue paupertas: siue morbus: siue quodcunque aliud uel molestissimum. </div>
            <div type="sub" n="11">uitam suam miseram uel beatam ex amice affectu ducunt: neque humanam gloriam neque infamiam curant. </div>
            <div type="sub" n="12">sed et contumelias et omnia magna cum uoluptate: propter illius amorem facile tolerant. et si illa maledicat: si in faciem inspuat: rosis aspergi se putant. </div>
            <div type="sub" n="13">Et quid mirum si hoc in illam animo sint: cum etiam eius domum: et si lutea sit: si ruinam minetur: omnium tamen pulcherrimam censent? </div>
            <div type="sub" n="14">Ipsis preterea locis ubi uesperi uersantur uisis: excitantur. Date ut hoc in loco apostolicum illud in medium afferam. Sicut constituistis menbra uestra seruire inmundicie. ita constituatis seruire iusticie. </div>
            <div type="sub" n="15">Itidem et ego dico: ut illas dileximus: inuicem diligamus: et nullam molestiam reputemus. Et quid inuicem dico? Ita deum diligemus. </div>
            <div type="sub" n="16">Nonne horretis audientes tantam me a uobis in deum dilectionem exigere: quantam in meretricem conferimus? </div>
            <div type="sub" n="17">Sed ego horreo: quod neque tantam preferamus: et si placet sermonem nostrum prosequamur. Siquidem hoc grauissimum est. </div>
            <div type="sub" n="18">Amata: amantibus nihil boni affert. sed turpitudinem: ignominiam: contumeliam. hoc enim eius affert consuetudo. </div>
            <div type="sub" n="19">Deus autem celum et celestia bona nobis proponit: et in filios: et unigeniti fratres nos adoptauit: et uiuenti tibi multa largitur: </div>
            <div type="sub" n="20">et mortuo resurrectionem: et tot et tanta daturum pollicetur: quanta ne animo quidem complecti possumus: honorabiles et reuerendos facit. </div>
            <div type="sub" n="21">rursum illa omnia uult consumas: ac si in uoraginem et in perditionem proiiceres. Deus tibi celum semines iubet: et centuplum reddit: et uitam eternam. </div>
            <div type="sub" n="22">illa te ut mancipio utitur: amanti omni tiranno grauius imperat. Deus inquit. Iam non dicam uos seruos. sed amicos. </div>
         </div>
         <div type="sec" n="5">
            <div type="sub" n="1">Animaduertite utriusque excessum: et illius malorum: et huius bonorum? Quid preterea? </div>
            <div type="sub" n="2">illius gratia multi uigilant: et quecumque preceperit libenter audiunt: domum relinquunt: patrem: matrem: amicos: pecuniam: et omnia sua deserunt. </div>
            <div type="sub" n="3">Dei gratia uel nostri potius: ne terciam quidem rerum nostrarum partem aliquando largimur: sed et esurientem contemnimus et nudum: neque respondere ipsis dignamur. </div>
            <div type="sub" n="4">Illius si uel ancillam: et Barbaram ex medio foro amantes prospexerint: blande et leto uultu et longiori sermone affantur: </div>
            <div type="sub" n="5">et nihil in tota uita propter eam esse arbitrantur: non principatum: non regnum. Norunt qui hunc morbum experti sunt: plurimam gratiam habent imperanti amice. </div>
            <div type="sub" n="6">Nonne merito gehenna: nonne merito innumera nos manent supplicia? Excitemur ergo: et ministerium nostrum deo exhibeamus: et dimidiam eius partem: quam amantes meretricibus: uel saltem terciam. </div>
            <div type="sub" n="7">Fortasse iterum horretis: ut ego. sed nolim uerbis tantum. sed et re. Nunc in hoc consessu cor mouetur: egressi omnia abicimus. Quod hinc emolumentum? </div>
            <div type="sub" n="8">Si illic consumende essent pecunie: nemo defleret paupertatem: sed nonnunquam feneratur. </div>
            <div type="sub" n="9">hic si elemosine admoneamur: filios: uxorem: domum et curam rei familiaris: et multas excusationes adducimus. </div>
            <div type="sub" n="10">Sed multa inquies illic uoluptas est. Hoc est quod doleo: quod plango. Quid si ostendero hic maiorem uoluptatem. </div>
            <div type="sub" n="11">illic uix paruam. sed ignominiam: contumeliam: dispendium: inde bellum: et odium. hic nihil huiusmodi? </div>
            <div type="sub" n="12">Quid huic uoluptati equiparandum? Dic queso. celum et eius regnum clarissimamque et perpetuam sanctorum uitam expectamus. </div>
            <div type="sub" n="13">Sed hec expectamus: illa experimur: inquies. Vis et hec experiri? </div>
            <div type="sub" n="14">Considera quanta fruaris liberate: et quomodo neminem reuereris: neminem formidas cum uirtutem amplecteris: non inimicum: non insidiatorem: non calumniatorem: non emulum: non riualem: non zeloptipum: non paupertatem: non morbum: nihil denique humanum. </div>
            <div type="sub" n="15">Illic et si plurima ad uoluntatem cedant: et tanquam ex fonte diuicie affluant: riualium bellum: insidie omnium miserrimam uitam faciunt. </div>
            <div type="sub" n="16">Oportet enim ut ad contemptibilis illius et effeminate uoluntatem: bellum renouetur. hoc innumeris mortibus grauius: et omni supplicio intolerabilius. </div>
            <div type="sub" n="17">Hic nihil huiusmodi. Fructus inquit spiritus: dilectio: leticia: pax: nullum bellum: neque superflua pecuniarum profusio: neque post dispendium ignominia. </div>
            <div type="sub" n="18">siue obulum des: siue panem: siue aque frigide poculum: multa tibi gratia habebitur: et nihil te merore afficiet. sed omnia te et liberum et gloriosum facient. </div>
            <div type="sub" n="19">Quomodo ergo nos excusare poterimus? quam ueniam consequemur cum hac uia relicta uiciis nos addicimus: et in caminum ignis ardentem sponte nostra iactamur? </div>
            <div type="sub" n="20">Quamobrem hortor qui hoc morbo detinentur resipiscant: et respiciant sanitatem: neque sinant in desperationem incidere. Nam et filius ille multo etiam his grauioribus afficiebatur. </div>
            <div type="sub" n="21">sed cum ad paternam domum rediit: in pristinum honorem repositus est: et eo qui semper probatus est clarior apparuit. </div>
            <div type="sub" n="22">Hunc imitemur: et ad patrem uel sero reuersi: ea nos aliquando captiuitate in libertatem uendicemus: ut celorum regnum consequamur. </div>
            <div type="sub" n="23">Gratia et benignitate domini nostri Ihesu christi cum quo patri gloria simul et spiritui sancto in secula. Amen. </div>
         </div>
      </div>
      <div type="hom" n="80">
         <div type="title" n="title">Omelia LXXX </div>
         <div type="sec" n="1">
            <div type="sub" n="1">Hec locutus est Ihesus: et subleuatis oculis in celum dixit. Pater uenit hora clarifica filium tuum: ut filius tuus clarificet te. </div>
            <div type="sub" n="2">Qui faciet et docebit hic magnus uocabitur in regno celorum: et merito sane. uerbis enim philosophari facile est. re autem id ostendere: generosi hominis est et magni. </div>
            <div type="sub" n="3">Quare christus de pacientia uerba faciens: se proponit: unde exemplum accipiant. </div>
            <div type="sub" n="4">Propterea post hanc admonitionem ad orationem conuertitur: erudiens nos ut in temptationibus: omnibus omissis: ad deum confugiamus. </div>
            <div type="sub" n="5">Cum enim dixisset in mundo tribulationem habituros: et eorum mousisset animos: eos rursus per orationem erigit. Tanquam hominem adhuc discipuli Ihesum intuebantur. </div>
            <div type="sub" n="6">ideo propter illos hoc facit: et quemadmodum in Lazari resurrectione: etiam causam affert inquiens. Propter populum qui circumstat dixi: ut credant quia tu me misisti. </div>
            <div type="sub" n="7">Sane inquies. sed illud propter iudeos merito locutus est. propter discipulos autem qua nam gratia? Non absurda quidem. </div>
            <div type="sub" n="8">Qui enim post tot et tanta dicebant. Nunc scimus quia scis omnia: maxime indigebant ut confirmarentur. </div>
            <div type="sub" n="9">Preterea neque euangelista orasse dicit. sed subleuatis oculis in celum: et potius sermonem ad patrem esse ait. </div>
            <div type="sub" n="10">Quod si alibi orationem appellat et genuflexum dicit. tunc autem oculos in celum extulisse. noli perturbari. </div>
            <div type="sub" n="11">propterea erudimur: attentionem in orationibus adhibendum: ut stantes suspiciamus. non oculis carnis tantum. sed mentis. et ut flectamus genua conterentes corda nostra. </div>
            <div type="sub" n="12">Venit enim christus non modo ut se nobis ostenderet. sed ut uirtutem nos erudiret. Magistrum autem non uerbis tantum. sed re erudire oportet. </div>
            <div type="sub" n="13">Audiamus quid dicit. Pater uenit hora clarifica filium tuum. ut filius tuus clarificet te. Iterum ostendit non inuitum ad mortem uenire. </div>
            <div type="sub" n="14">Quomodo enim qui hoc fieri orabat: et non sui solius crucifixi: sed et patris gloriam appellabat? (Nam et ita euenit. neque enim filius tantum sed et pater clarificatus est.) </div>
            <div type="sub" n="15">Ante crucem ne iudei quidem ipsum norant. Israel inquit me non cognouit. post passionem uniuersus orbis cucurrit. </div>
            <div type="sub" n="16">Inde dicit glorie modum et quomodo ipsum clarificauerit. Sicut dedisti ei potestatem omnis carnis. </div>
            <div type="sub" n="17">[uacat] </div>
            <div type="sub" n="18">iam cum non in iudeos tantum predicatio. sed in uniuersum orbem esset propaganda: infirmat superiorem de gentibus summam. </div>
            <div type="sub" n="19">Cum enim dixisset in uiam gentium non abieritis. esset autem dicturus. Ite et docete omnes gentes. ostendit hanc esse patris uoluntatem. </div>
            <div type="sub" n="20">Hoc namque multum iudeos perturbauit: atque etiam discipulos. Non enim postmodum facile tangere gentes patiebantur: quoad spiritus sancti doctrinam acceperunt. Siquidem non parum scandali hinc iudeis prouenit. </div>
            <div type="sub" n="21">Ergo post tantam spiritus apparitionem hierosolimis: Petrus uix crimen purgare potuit locutus sermonem quem habuit apud Simonem. </div>
            <div type="sub" n="22">Sed quid est dedisti ei potestatem omnis carnis. Quando hanc accepit potestatem (interrogando hereticos) ante an post eorum formationem? </div>
            <div type="sub" n="23">Ipse enim inquit: postquam crucifixus est et resurrexit. Data est mihi omnis potestas. ite et docete omnes creaturas. </div>
            <div type="sub" n="24">Quid ergo. non dixit potestatem operum suorum. sed fecit quidem eos habere: potestatem autem non habuit postquam fecit? </div>
            <div type="sub" n="25">Atqui: omnia ipsum fecisse apparet: et superioribus temporibus. Et alios quidem ut peccatores puniens. </div>
            <div type="sub" n="26">Non abscondam inquit a seruo meo Abraam: quid debeo facere. alios ut bonos honorans. inde tunc quidem habuit. nunc autem perdidit: et rursus accepit. Et quis hoc demon diceret? </div>
            <div type="sub" n="27">Quod si eadem: et tunc et impresentia potestas. inquit enim sicut pater suscitat mortuos et uiuificat. Quid hoc significat? </div>
            <div type="sub" n="28">missurus erat eos ad gentes. ne ergo putarent rem nouam esse. Cum dixisset. Non missus sum nisi ad oues que perierant domus israel: ostendit hanc etiam esse patris uoluntatem. </div>
            <div type="sub" n="29">Quod si hoc perquam humiliter loquitur: nihil mirum. Sic enim et illos tunc et futuros edificabat: et ut dixi: et semper dico. Excessus humilitatis sermonis: multum persuasit ad auditorum imbecillitatem: christum locutum. </div>
         </div>
         <div type="sec" n="2">
            <div type="sub" n="1">Sed quid significat. omnis carnis? Non enim omnes crediderunt. Atqui: omnes secundum partes crediderunt. </div>
            <div type="sub" n="2">Quod si non omnes. non magistro crimini ascribendum est. sed non accipientibus. Vt omne quod dedisti ei: det eis uitam eternam. </div>
            <div type="sub" n="3">Si hoc in loco ad humani sermonis morem paulum descendit: non admireris. facit enim et dictarum causarum gratia: et ut semper magnifice de se dicere caueat. </div>
            <div type="sub" n="4">cum auditoribus non proficeret. nondum magnum aliquid de ipso opinantibus. </div>
            <div type="sub" n="5">Iohannes tamen cum ex persona sua loquitur: non ita facit. sed altius erigitur. inquiens. Omnia per ipsum facta sunt. et sine ipso factum est nihil. Et quod uita erat. et lux. et quod in propria uenit. </div>
            <div type="sub" n="6">non quod non haberet potestatem: nisi accepisset. sed quod aliis daret filios dei fieri. Et similiter Paulus: equalem deo predicat. </div>
            <div type="sub" n="7">Ipse autem Ihesus magis humano loquendi more loquitur. Vt omne quod dedisti ei: det eis uitam eternam. Hec est autem uita eterna: ut cognoscant te solum deum uerum: et quem misisti Ihesum christum. </div>
            <div type="sub" n="8">Solum uerum deum: ad eorum qui dii non sunt differentiam inquit. Ad gentes nanque mittendi erant. </div>
            <div type="sub" n="9">Quod si non tolerarent. sed propter hoc tantum filium uerum deum esse negarent: ex hoc etiam deum tollerent. Inquit enim gloriam a solo deo non queritis. Quid ergo? non erit deus filius? Quidni? </div>
            <div type="sub" n="10">Si deus et solius patris dicentis. constat etiam et uerum esse. et eius qui solus deus uocatur. Quid cum dicit Paulus. an solus ego et Barnabas? An Barnabam tollit? </div>
            <div type="sub" n="11">Minime. Solus enim ad aliorum ponitur differentiam. Quod si non uerus est deus quomodo ueritas? Multum enim a uero ueritas differt. Non uerum hominem quid esse dicemus? </div>
            <div type="sub" n="12">Nonne non hominem? Sic si uerus deus non est filius: quomodo erit deus? Quomodo nos deos facit et filios: nisi sit uerus? </div>
            <div type="sub" n="13">Sed de his diligentius nobis in aliis dictum est. quare alia prosequamur. Ego te clarificaui: super terram. </div>
            <div type="sub" n="14">Recte sane super terram. in celo clarificatus erat: cum naturalem haberet gloriam et ab angelis adoraretur. </div>
            <div type="sub" n="15">Non ergo de gloria substancie eius coniuncta dicit: quam et si a nemine laudetur plenissimam habet. sed que humano cultu exhibetur. </div>
            <div type="sub" n="16">Igitur et illa particula. Clarifica me: hoc etiam modo intelligitur. Et ut cognoscas ita intelligendum: audi que sequuntur. Opus consumaui quod dedisti mihi ut faciam. </div>
            <div type="sub" n="17">Atqui a principio negocium habuit uel potius non a principio. Quomodo ergo dicit. consumaui? </div>
            <div type="sub" n="18">Vel quia futurum tanquam factum dicit: uel quod uerius est: quod omnia iam erant perfecta. </div>
            <div type="sub" n="19">Cum enim radix bonorum absumpta esset: certe a principio fructus producendi erant: et cum posteris affutura esset: ipsum adesse et simul coniungere oportuit. </div>
            <div type="sub" n="20">Ideo iterum humilius condescendit. Quod dedisti mihi. Nam si in audiendo et discendo perseueraremus: longe hec gloria eius minora essent. </div>
            <div type="sub" n="21">Quod enim ad hoc propria uoluntate uenit: multis modis perspicuum est. ut cum Paulus ait. Sic dilexit nos ut traderet seipsum pro nobis: et semetipsum exinaniuit formam serui accipiens. </div>
            <div type="sub" n="22">et iterum. Sicut dilexit me pater: sic ego dilexi uos. et nunc. Clarifica me tu pater: apud temetipsum: claritate quam habui priusquam mundus fieret apud te. Et ubi claritas illa? </div>
            <div type="sub" n="23">Esto apud homines merito inglorius sis ob carnis uestem assumptam: quomodo et apud deum clarificari queris? Quid ergo hic dicit? </div>
            <div type="sub" n="24">De incarnatione hic sermo habetur. cum nondum carnis natura clarificata esset: neque induisset incorruptionem: neque in regiam sedem ascendisset. Ideo non dixit super terram. sed apud te. </div>
         </div>
         <div type="sec" n="3">
            <div type="sub" n="1">Hac nos claritate proportione nostra donabimur: si uirtutem amplectemur. Ideo Paulus inquit. Si tamen compatimur: ut simul glorificemur. </div>
            <div type="sub" n="2">Et profecto innumeris sunt lacrimis prosequendi: qui tanta proposita gloria: desidia et somno sibiipsis deficiunt. </div>
            <div type="sub" n="3">Et si gehenna non esset: adhuc omnium essent miserrimi. quibus cum liceat una cum dei filio regnare et glorificari: tantis seipsos bonis defraudant. </div>
            <div type="sub" n="4">Nonne si laboribus confici: si innumeras mortes mori: si innumeras animas et totidem quottidie corpora traditum iri oporteret. nonne inquam omnia pro tanta gloria ponenda essent? </div>
            <div type="sub" n="5">Sed nos neque pecunias contemnimus: quas uel inuiti paulopost relinquimus. Non contemnimus inquam pecunias: que nos tot malis exponunt: que non nostre sunt. sed hic remanebunt. </div>
            <div type="sub" n="6">ministramus enim que nostra non sunt: etsi a maioribus nostris relicta. Cum uero etiam gehenna nos moneat: et uermis perpetuus: et ignis inextinguibilis: et stridor dentium. quomodo hec feremus dilectissimi? </div>
            <div type="sub" n="7">Quosque hec non considerabimus. sed in bella et contentiones et inania uerba omne tempus consumimus? Terram nutrimus: corpus saginamus: animam uero contemnimus. </div>
            <div type="sub" n="8">Rerum necessariarum nullam rationem: superfluarum et inanium plurimam: habemus. </div>
            <div type="sub" n="9">Magnifica struimus sepulcra: splendidos domos edificamus: seruorum caterua constipamur: et uarios excogitamus dispensatores: agrorum domus: pecuniarum: et principes principum constituimus. </div>
            <div type="sub" n="10">animam omnino desertam relinquimus. Et quis horum modus? Nonne uentrem saturamus. Nonne unum corpus induimus? Que hec tanta rerum perturbatio? </div>
            <div type="sub" n="11">Quid tandem unam quam accepimus animam diuidimus: et in tot rerum curas distrahimus. molestam nobis seruitutem excogitantes? </div>
            <div type="sub" n="12">Qui multis indiget: multorum seruus est: et si ea sibi possidere uideatur. Nam et seruorum seruus dominus est: et magis quam illi seruitium subit. </div>
            <div type="sub" n="13">Preterea sine seruis in forum ire non audet. non in balneum. non rus. Seruis autem sine domino liber est aditus quo placet. </div>
            <div type="sub" n="14">Sed qui dominus uidetur: nisi serui adsint. exire domo non audet. et si exierit: ridiculus esse sibi uidetur. </div>
            <div type="sub" n="15">Fortasse aliqui nos irrident: cum hec dicimus: qui propterea magis deplorandi sunt. Nam quod hec seruitus sit: libenter te interrogarem. </div>
            <div type="sub" n="16">an uelles egere aliquo qui ori tuo panem: uel poculum admoueret. Nonne hoc miserabilem ducens seruitutem. </div>
            <div type="sub" n="17">Quid ergo si indigeres: qui te semper deferent. nonne te miserum nonne infelicem predicares? Nonne et hoc simile est. </div>
            <div type="sub" n="18">Nihil etenim refert an homines te an iumenta ferant. Quid queso: nonne in hoc ab angelis differimus quod non egent ut nos? </div>
            <div type="sub" n="19">Igitur quanto paucioribus indigemus tanto magis illis propinquamus. quanto pluribus: tanto magis ad hanc caducam uitam deflectimus. </div>
            <div type="sub" n="20">Et ut hoc ita se habere intelligas: senes interroga: quam uitam laudent. cum his rebus stulte uincuntur an cum uincunt. </div>
            <div type="sub" n="21">Propterea illos in testimonium uocaui. quoniam qui iuuentute inebriantur: maximam seruitutem non intelligunt. </div>
            <div type="sub" n="22">Quid febribus laborantes? nonne quanto plus sitiendo bibunt: plus bibere desiderant? Certe cum in bonum restituti ualitudinem illa siti liberati sunt: seipsos beatos existmant. </div>
            <div type="sub" n="23">Animaduerte in omnibus rebus: miserum pluribus indigere: et qui longe a sapientia est: ei et seruitus et cupiditas intendit. Quid ergo sponte nostra nobis miseriam augemus? </div>
            <div type="sub" n="24">Dic queso. Si sine tecto et parietibus comode uiuere posses: et nihil te offenderet. Nonne id eligeres? Quamobrem imbecillitatis argumenta maiora facimus? </div>
            <div type="sub" n="25">Nonne propterea Adam beatum dicimus: quoniam nulla re indigeret. non domo. non uestibus? Sane quidem. Verum nunc in necessitate constituimur. Sed cur augemus? </div>
            <div type="sub" n="26">Nam si multi: multa etiam de uite necessitate sibi defraudant: ut seruos: habitationes: pecunias accumulent. Quam nos excusationem habebimus: qui tantum necessitatem excedimus? </div>
            <div type="sub" n="27">Quanto plura amplecteris: tanto magis tue derogas libertati. </div>
            <div type="sub" n="28">Vera nanque libertas est nulla re indigere. In secundo loco: minimis: quam angeli habent. </div>
            <div type="sub" n="29">Quod autem in mortali corpore hoc quispiam consequatur. considera quam laudandus sit. Hoc et Paulus corinthiis dicebit. Ego autem uobis parco. Et ideo ne tribulationem carnis habeant huiusmodi. </div>
            <div type="sub" n="30">Ideo pecunias: ut iis in necessariis utamur non ut seruemus et defodiamus condonatas habemus. Hoc enim non est possidere sed possideri. </div>
            <div type="sub" n="31">Quod si consideraremus quomodo eas augere possimus. non ut ad necessitatem uteremur: ordo peruerteretur: et ille nos. non nos illas possideremus. </div>
            <div type="sub" n="32">Liberemus igitur nos hac graui seruitute: et tandem in libertatem nos uendicemus. Quid tot et tam uaria nobis uincula excogitamus? </div>
            <div type="sub" n="33">Non sufficit tibi nature uinculum et uite necessitas: et tot rerum turba: sed et aliis te retibus intricas? </div>
            <div type="sub" n="34">Et quando poteris de celo cogitare et eius altitudinem speculari? Satis erit satis: si his omnibus precisis uinculis: supernam ciuitatem adire poterimus. </div>
            <div type="sub" n="35">tot alia restant impedimenta: que ut superemus paupertatem amplectamur. Hoc enim pacto uitam eternam consequemur. Gratia et benignitate domini nostri Ihesu christi cui gloria in secula Amen. </div>
         </div>
      </div>
      <div type="hom" n="81">
         <div type="title" n="title">Omelia LXXXI </div>
         <div type="sec" n="1">
            <div type="sub" n="1">Manifestaui nomen tuum hominibus quos dedisti mihi mundo. Tui erant et mihi eos dedisti et sermonem meum seruauerunt. </div>
            <div type="sub" n="2">Magni consilii angelus: dicitur filius dei: et aliorum que docuit gratia: et principaliter quod patrem hominibus adnunciauit: quod et in presentia inquit. Manifestaui nomen tuum hominibus. </div>
            <div type="sub" n="3">Nam cum opus suum consumasse dixisset: quale id opus sit enarrat. Atqui: manifestum erat nomen. Nam et Hesaias inquit. Iurastis deum uerum. </div>
            <div type="sub" n="4">Sed ut sepe dixi et nunc dicam. licet manifestum esset iudeis. nec tamen omnibus. nunc de gentibus loquitur. Nec hoc tantum manifestat. sed quod patrem ipsum norant. </div>
            <div type="sub" n="5">Neque est idem nosse rerum opificem esse: et filium habere. Manifestauit autem eius nomen: et uerbis: et re. </div>
            <div type="sub" n="6">Quos dedisti mihi de mundo. Quemadmodum superius inquit. Nemo uenit ad me: nisi sit datum ab eo: et nisi traxerit eum pater meus. ita et hoc in loco quos dedisti mihi. Atqui ipse se uiam esse dixit. </div>
            <div type="sub" n="7">Vnde constat duo his uerbis innuere: quod neque contrarius patri sit: et quod eius uoluntas est ut filio credant. Tui erant et mihi eos dedisti. </div>
            <div type="sub" n="8">Hic docere intendit se multum a patre dilectum. Nam quod accipere eos non oporteret. uel inde constat. ipse eos et fecit: ipse eorum curam habet perpetuo. </div>
            <div type="sub" n="9">Quomodo eos accepit? Sed quod dixi concordiam cum patre significat. Quod si hominis more quispiam uellet: ut dictum est id inuestigare. non amplius erunt patris. </div>
            <div type="sub" n="10">Nam si cum pater eos habuit: non habuit filius: sane constat cum dederit eos pater a iure dominii decidit: et quod absurdius </div>
            <div type="sub" n="11">apud patrem contemptos fuisse: cum ad filium uenerunt tunc honorem adeptos. Sed hec uel dictu ridicula. </div>
            <div type="sub" n="12">Quid ergo? Et per hec ostendit quod ei uisum sit eos filio credere. Et sermonem meum seruauerunt. Et nunc cognouerunt: quia omnia que dedisti mihi abs te sunt. </div>
            <div type="sub" n="13">et quomodo sermonem tuum seruauerunt. Credendo mihi: et non acquiescendo iudeis. Qui credit ei inquit. signauit quia deus uerax est. </div>
            <div type="sub" n="14">Quidam dicunt nunc tandem cogonuisse Ihesum: omnia sibi a patre data. sed ratio non constaret. </div>
            <div type="sub" n="15">Quomodo ignoraturus esset filius opera patris. sed de discipulis dictum est. Ex quo enim ea dixi inquit. Omnia que dedisti mihi: abs te esse didicerunt. </div>
            <div type="sub" n="16">Nihil alienum. nihil proprium mihi a te est. Quod enim proprium mihi: idem et tibi. Nam proprium tanquam alienum multis in locis ponit. Cognouerunt ergo quod omnia que docebo tua est doctrina. </div>
            <div type="sub" n="17">Et unde hoc didicerunt? A uerbis meis. Sic enim docebam. neque hoc tantum. sed quod a te ueni. hoc enim per totum curauit euangelium. </div>
            <div type="sub" n="18">Ego pro eis rogo. Quid dicis? Tanquam ignorantem patrem doces. Tanquam ad hominem ignarum loqueris. Quid sibi uult hec diuisio? </div>
            <div type="sub" n="19">Ecce quod nulla alia causa habet orationem: nisi ut intelligant: quam in ipsos habeat caritatem. Qui enim non sua tantum prebet: sed et alium ad id hortatur et rogat: multam pre se fert dilectionem. </div>
            <div type="sub" n="20">Sed quid significat pro eis rogo? Non pro toto mundo inquit. sed pro iis quos dedisti mihi. Et frequenter. utitur hoc uerbo. dedisti: ut idem et patri uidere intelligerent. </div>
            <div type="sub" n="21">inde cum dixisset. Tui erant: et tu eos mihi dedisti: ut prauam suspitionem tolleret: ne quis nouum ipsius arbitraretur imperium. et nuper eos accepisse inquit. </div>
            <div type="sub" n="22">Mea omnia tua sunt: et tua mea: et clarificatus sum in eis. Ecce equalitatem. </div>
            <div type="sub" n="23">Vt enim audiendo. quos dedisti mihi: aut sub patris uoluntate non esse: aut nihil antea ad filium pertinuisse arbitrareris: utrunque his uerbis tollit. Quasi dicat. </div>
            <div type="sub" n="24">Noli quia audis patrem mihi eos dedisse existimare alienos iam a patre esse. Mea patris sunt. neque quod dixerim patris esse: alienos a me ducas. Nam que patris sunt mea sunt. </div>
            <div type="sub" n="25">Itaque ea particula dedisti: ad auditorum tantum dicta est imbecillitatem. Que pater habet filii sunt: et que filius patris hoc. </div>
            <div type="sub" n="26">neque de filio inquantum homo dici potest: qui sane minor est. Nam quod pater maior sit: plane constat. Contra: minime. </div>
            <div type="sub" n="27">Hic autem equalitatem ostendit. hoc et alibi dixit. Omnia que patris sunt mea sunt: de cognitione locutus. </div>
            <div type="sub" n="28">Illa autem particula: dedisti mihi: et huiusmodi: non tanquam alienum se uenisse: ut eos ad se traheret. sed proprios accepisse significat. </div>
            <div type="sub" n="29">Inde causam et probationem adducit. Et clarificatus sum in eis. Hoc est: uel quod in mea sunt potestate: uel quod clarificant me: cum tibi et mihi credunt: et simul clarificant. </div>
            <div type="sub" n="30">Quod si non simpliciter clarificatus est in eis. non iam ipsius essent: que illius. Nemo enim in quibus non habet potestatem: clarificatur. </div>
         </div>
         <div type="sec" n="2">
            <div type="sub" n="1">Quomodo autem itidem clarificatus est? Omnes pro eo: ut pro patre moriuntur: et tanquam patrem predicant. et quemadmodum in nomine patris omnia fieri dicunt: ita et in filii. </div>
            <div type="sub" n="2">Et iam non sum in mundo: et hi in mundo sunt. Hoc est. Quamuis in carne non appaream: per hoc clarificor. </div>
            <div type="sub" n="3">Sed quid frequenter se in mundo non esse: et cum in mundo esset: se eos confirmasse dicit: nunc cum discedat patri eos commendat? Que omnia siquis simpliciter accipiat: multa sequerentur absurda. </div>
            <div type="sub" n="4">Qua enim ratione nititur quod non sit in mundo: et cum abeat alii commendet? Hec enim ut puri hominis: et discipulis se gratificantis: uerba sunt. </div>
            <div type="sub" n="5">Vides ut nonnulla hominis more secundum eorum mentem loquitur: qui ipsius presentia se tutiores arbitrabantur? </div>
            <div type="sub" n="6">Ideo inquit. Cum essem cum eis: seruabam eos. Atqui ait: uenio ad uos. Et uobiscum sum usque ad consumationem seculi. </div>
            <div type="sub" n="7">Quomodo ergo tanquam discessurus loquitur? Vt dixi secundum eorum opinionem: ut paulum recrearentur. cum se patri commendari intelligerent. </div>
            <div type="sub" n="8">Cum enim multis adhibitis consolationibus: non acquisecerent. iam patrem alloquitur: ut suum in illos amorem demonstraret. Quasi diceret. Ex quo me ad te accersis: tutos eos reddas. </div>
            <div type="sub" n="9">Ego enim ad te uenio. Quid dicis? Nonne tu potes seruare eos? Quidni? Cur ergo ita dicis? Vt habeam gaudium meum impletum. Hoc est: ne imbecillitate sua perturbarentur. </div>
            <div type="sub" n="10">His uerbis ad eorum recreationem et leticiam: hec omnia se locutum ostendit. Nam aliter sermo contrarius uideretur. Nunc autem non sum in mundo. et hi in mundo sunt. </div>
            <div type="sub" n="11">ita enim opinabantur. Ideo ad eorum descendit imbecillitatem. Nam si dixisset. ego seruo eos: non credidissent. Ideo inquit Pater sancte serua eos in nomine tuo. hoc est auxilio. </div>
            <div type="sub" n="12">Cum essem in mundo: seruabam eos in nomine tuo. Iterum ut homo loquitur et ut propheta. Nusquam enim apparet in nomine eius fecisse. </div>
            <div type="sub" n="13">Quos dedisti mihi: ego custodiui: et nemo ex eis periit: nisi filius perditionis. ut scriptura impleatur. Et alibi inquit. Omne quod dedisti mihi non perdam ex eo. </div>
            <div type="sub" n="14">Atqui: non ille tantum perditus est. sed multi postmodum. Quomodo ergo inquit non perdam? Quantum in me erit non perdam. Quod et alibi apertius significauit. Non eiciam eum foras. </div>
            <div type="sub" n="15">Non mea causa non expellam. non derelinquam. Quod si sponte sua resilient: ui eos non traham. Nunc ad te uenio. </div>
            <div type="sub" n="16">Ecce humanius positam particulam. Quod siquis ex hoc minorem filium uoluerit: minorem faciet et patrem. </div>
            <div type="sub" n="17">Considera a principio partim docentis et explanantis uicem gerit. partim precipientis. Docentis ut cum dicit. Non de mundo rogo. </div>
            <div type="sub" n="18">Precipientis: ut ego custodiui eos usque modo: et nemo periit. et tu serua eos. et iterum. Tui sunt: et mihi eos dedisti. et cum essem in mundo seruabam eos. </div>
            <div type="sub" n="19">Que omnia soluuntur: quod ad auditorum dicta sunt imbecillitatem. Nam cum dixisset: nemo ex eis periit: nisi filius perditionis addit. ut scriptura impleretur. </div>
            <div type="sub" n="20">Que scriptura? Que de eo multa predixit. Non tamen propterea periit: ut impleretur: </div>
            <div type="sub" n="21">de quo superius multa uerba fecimus. Hic enim proprius modus scripture est: ut que euentus sunt. pro causa ponat. </div>
            <div type="sub" n="22">Et omnia diligenter inuestiganda sunt: et dicentis mos: et subiectum: et scripture lex: que deprauanda non sunt. </div>
            <div type="sub" n="23">Fratres nolite inquit pueri fieri sensibus. </div>
         </div>
         <div type="sec" n="3">
            <div type="sub" n="1">Hec autem non modo ad scripturas intelligendas legenda sunt. sed ad uitam instituendam. Etenim pueri parui magna non desiderant. uilia solent admirari. </div>
            <div type="sub" n="2">Currus: equos: aurigas: rotas luto factas hoc aspectu delectantur. Quod si regem in curru aureo sedentem: et mulos albos iunctos: et eximium cultum uiderint: ne respiciunt quidem. </div>
            <div type="sub" n="3">Preterea et puellas ex creta ornant. ueras autem pulchras nesciunt. et in multis aliis rebus itidem afficiunt. Tales nonnulli nunc reperiuntur. </div>
            <div type="sub" n="4">nulla iis celestium cura. sed ad lutea tanquam pueri obstupescunt: et terrenis diuiciis blandiuntur: et gloriam et uoluptates huius seculi magnipendunt: </div>
            <div type="sub" n="5">que ita puerilia sunt: ut illa. Que uero et uite et glorie et requietis causa sunt non curant. </div>
            <div type="sub" n="6">Sed ut pueri his priuati deflent. illa autem ne desiderare quidem norunt. ita et multi in etate prouecta. </div>
            <div type="sub" n="7">Ideo inquit: nolite fieri pueri sensibus. Pecunias concupiscis. non diuicias permanentes sed pueriles ludos. </div>
            <div type="sub" n="8">Si quem plumbeum numum admirantem et ad eum colligendum inclinantem se uideres: nonne eum quam pauperrimum iudicares? </div>
            <div type="sub" n="9">Tu autem etiam uiliora congregans inter diuites te adnumeras? Et qua hoc ratione nititur? Illum nanque diuitem dicimus qui omnia presentia contemnit. </div>
            <div type="sub" n="10">Nemo parua hec argentum: aurum: et huiusmodi imaginarias diuitias ridere poterit: nisi maiorum desiderio teneatur. quemadmodum neque plumbeum numum nisi aurea possideat. </div>
            <div type="sub" n="11">Tu quoque cum uideris hominem uniuersum orbem percurentem. nulla alia causa eum facere putato: quam quod ad maiora respicit. </div>
            <div type="sub" n="12">Sic agricola pauca semine contemnit: quando maiorem messem expectat. Quod si pro spe incerta que habemus contemnimus: longe magis pro certissima expectatione id nobis faciendum est. </div>
            <div type="sub" n="13">Quare uos hortor atque obsecro: ne nobisipsis simus detrimento ne: ue pro luto supernis nos thesauris fraudemus: et culmorum et palearum plena: naui portum subeamus. </div>
            <div type="sub" n="14">Quisque de nobis dicat quid uelit: egreferat nostram assiduam admonitionem. Nos nugateors appellet graues: molestos. Non cessabimus ab admonendo. Et cum propheta omnibus uobis frequenter predicabimus. </div>
            <div type="sub" n="15">peccata tua elemosinis redime: et iniquitates tuas in miserationibus pauperum: et suspende eas in collo tuo. </div>
            <div type="sub" n="16">Neque hodie quidem facias: et cras desistas. Etenim corpus hoc quotidiano cibo indiget. ita et anima: et longe etiam magis: quem nisi impenderis: et imbecillior fit: et turpior. </div>
            <div type="sub" n="17">Nolimus contemnere periclitantem. quotidie multa uulnera accipit: nunc cupiditatis: nunc ire: nunc accidie. Maledicit: ulciscitur: inuidet: cui medicina exhibenda est: </div>
            <div type="sub" n="18">neque parua est elemosine: que omnibus uulneribus adhiberi potest. Date elemosinam inquit: et omnia uobis munda erunt. </div>
            <div type="sub" n="19">Elemosinam non auariciam. Que ex alieno datur: elemosina non manet: quamuis indigentibus impendas. Elemosina est que omni caret iniquitate. </div>
            <div type="sub" n="20">Hec omnia munda facit. hec ieiunium. hec humi dormire exuperat: quamuis molestiora et laboriosa sint. hec tamen lucrosior. illuminat: animam saginat: pulchram et decoram facit. </div>
            <div type="sub" n="21">Non adeo athletas olee premium excitat: ut pietatis certatores hoc oleum corroborat. Vngamus ergo animas: ut aduersus hostem certemus audenter. </div>
            <div type="sub" n="22">Qui egenorum misereri cogitat: statim auariciam exuet. Qui in dando pauperibus perseuerat: mox iram deponet et superbiam. </div>
            <div type="sub" n="23">Quemadmodum enim uulneratos frequenter curando: medicus facile in aliorum calamitatibus commouetur: cum humanam naturam intelligat. </div>
            <div type="sub" n="24">ita et nos si ad opitulandum inopes conueniemus philosophabimur: neque diuicias admirabimur. neque magnum aliquid presentia bona ducemus. </div>
            <div type="sub" n="25">sed omnia contemnemus et magnanimi ad celum intenti: facile sempiterna bona consequemur. Gratia et benignitate domini nostri Ihesu christi: cum quo patri gloria simul et spiritui sancto in secula Amen. </div>
         </div>
      </div>
      <div type="hom" n="82">
         <div type="title" n="title">Omelia LXXXII </div>
         <div type="sec" n="1">
            <div type="sub" n="1">Ego dedi eis sermonen tuum: et mundus odio eos habuit: quia non sunt de mundo: sicut ego non sum de mundo. </div>
            <div type="sub" n="2">Cum uirtuti operam damus: et mali homines persequuntur et nos derident: nolimus egreferre: neque dolere. Ita enim se res habet. Semper odium parit apud malos uirtus. </div>
            <div type="sub" n="3">inuident enim bene uiuere uolentibus: sibi excusationem arbitrati: si aliorum gloriam carpunt. Odio habent: qui contraria quam ipsi faciunt: et pro uiribus annituntur: ut illorum uitam criminibus inurant. </div>
            <div type="sub" n="4">Sed non propterea doleamus. hoc enim uirtutis signum est. Ideo christus inquit. Si de mundo essetis: mundus quod suum est amaret. Et iterum alio in loco. Ve uobis quibus benedicunt omnes homines. </div>
            <div type="sub" n="5">Idcirco et hoc in loco ait. Sermonem tuum dedi eis. et mundus odio eos habuit. Iterum causam affert quare digni sint: quorum pater curam habeat. </div>
            <div type="sub" n="6">Propter te odio habiti sunt inquit: et propter sermonem tuum. itaque digni sunt protectione tua. Non rogo ut tollas eos de mundo. sed ut serues eos a malo. </div>
            <div type="sub" n="7">Iterum exponit sermonem et planius reddit. quod nihil aliud signat: quam quod multam de iis curam habet: cum eos tam diligenter commendet. </div>
            <div type="sub" n="8">Atqui: ipse dicebat omnia facturum patrem: que peteret. Cur ergo pro iis rogat? nulla alia quam predicta ratione: ut dilectionem suam demonstraret. </div>
            <div type="sub" n="9">De mundo non sunt: sicut ego non sum de mundo. Quomodo ergo alibi dicit. Quos dedisti mihi de mundo: tui sunt? Illic de natura. hic de malis operibus locutus est. Et multis eos laudibus prosequitur. </div>
            <div type="sub" n="10">primum quod non sunt de mundo. inde quod ipse eos dederit. et sermonem eius custodierint. et quod propterea odio habeantur. </div>
            <div type="sub" n="11">Quod autem dicit. Sicut ego non sum de mundo: noli perturbari. Illa enim particula. sicut: non est indiscrete certitudinis. </div>
            <div type="sub" n="12">Vt enim cum de patre et ipso dicitur. sicut: summa per naturam equalitas indicatur. ita cum de nobis et ipso dicitur: maxima per utriusque nature differentiam: diuersitas. </div>
            <div type="sub" n="13">Nam si peccatum ipse non fecit: neque dolus inuentus est in ore eius. quo pacto ei apostoli poterant comparari? Sed quid signat. non sunt de mundo? </div>
            <div type="sub" n="14">Ad aliud expectant. nihil cum terra communicant. sed celi facti sunt ciues. et ex hoc amorem suum ostendit. cum apud patrem eos laudat et commendat. </div>
            <div type="sub" n="15">Id autem uerbum serua eos: non a periculis tantum dicit. sed ut in fide perstent. Ideo adiecit. Sanctifica eos in ueritate tua. </div>
            <div type="sub" n="16">Fac sanctos per spiritus exhibitionem: et doctrinam rectam. Et sicut cum inquit. Mundi estis propter sermonem quem locutus sum uobis. ita et nunc: instrue eos: doceas ueritatem. </div>
            <div type="sub" n="17">Atqui: hoc spiritus officium dicit. Cur nunc a patre id postulat? Vt iterum equalitatis admoneare. Recta de deo doctrina: animam sanctificat. Quod si uerbo dicit sanctificari: ne admireris. </div>
            <div type="sub" n="18">Nam quod de doctrina loqueretur: addidit. Sermo tuus ueritas est. hoc est: quod nullum in eo est mendatium. Quod si ueritas est. omnino quidquid dicit: futurum esse: </div>
            <div type="sub" n="19">et nihil figuratum: nihil corporeum demonstrat. Sicut et Paulus de ecclesia ait. Quod sanctificauit eam in uerbo. quod enim uerbum dei purgaret: intelligebat. </div>
            <div type="sub" n="20">Videtur autem mihi et aliud significari per illam particulam. Sanctifica eos. hoc est quod dixerat. Segrega eos: et uerbo et predicatione: et hoc etiam ex sequentibus constat. </div>
            <div type="sub" n="21">Sicut me inquit misisti in mundum: et ego misi eos. Quod et Paulus dicit. Ponens in nobis uerbum reconciliationis. </div>
            <div type="sub" n="22">pro quo enim christus abiit: pro hoc hi orbem terrarum comprehenderunt. Hic etiam hoc uerbum. sicut non similitudinis est ad deum: et ad apostolos. Quomodo enim taliter ad homines mitti poterant? </div>
            <div type="sub" n="23">Mos autem ei est de futuro tanquam de preterito loqui. Et pro eis sanctifico meipsum: ut sint sanctificati in ueritate. </div>
            <div type="sub" n="24">Quid sibi uult sanctifico meipsum? Offero tibi sacrificium. Sacrificia omnia sancta dicuntur et proprie sancta que deo dedicata sunt. </div>
            <div type="sub" n="25">Cum antiquitus in figura sanctificatio esset in ouibus. nunc non in figura. sed in ueritate. Ideo inquit: ut sint sanctificati in ueritate tua. </div>
            <div type="sub" n="26">Etenim eos tibi commendo: et oblationem facio. siue propter caput. hoc fieri dicit. siue quia ipsi sacrificati sunt. </div>
            <div type="sub" n="27">Constituite inquit menbra uestra hostiam uiuentem sanctam. Et reputati sumus ut oues occisionis. Et. Sine morte hostiam eos facit: et oblationem. </div>
            <div type="sub" n="28">Nam quod hostiam sui significaret: dicendo sanctifico: constat ex sequentibus. </div>
            <div type="sub" n="29">cum pro eis moreretur. Dixit autem. pro eis sanctifico meipsum. </div>
            <div type="sub" n="30">ne quis arbitraretur: quod pro apostolis hec solum faceret: addidit. Non de his rogo solum. sed de credentibus per sermonem eorum in me. </div>
         </div>
         <div type="sec" n="2">
            <div type="sub" n="1">hinc iterum eorum animos erigit: indicans multos futuros discipulos. Cum enim quod habebant eximium commune fecit. iterum eos consolatur: ostendens eis aliorum salutis futuros auctores. </div>
            <div type="sub" n="2">Ex quo autem de eorum salute et sanctificatione per fidem et sacrificium dixit: iam ad concordiam eos exhortatur. in quo sermonem suum concludit: unde inceperat. </div>
            <div type="sub" n="3">Dixerat enim. Mandatum nouum do uobis. Vt sint unum sicut tu pater in me: et ego in te. </div>
            <div type="sub" n="4">Iterum. sicut non equalitatis est. neque enim ita unum esse poterant. sed pro humana facultate. Sicut cum dicit. Estote misericordes sicut pater. </div>
            <div type="sub" n="5">Quid signat in nobis? In fide in nos. Nam cum nihil adeo omnes perturbet: ut dissensio. id agit: ut unum fiant. Quid ergo? hoc ne assecutus est? Sane quidem. </div>
            <div type="sub" n="6">Omnes enim per apostolos credentes unum sunt quamuis nonnulli ex iis dissentient. neque hoc eum latuit. sed predixit hominum desidiam. </div>
            <div type="sub" n="7">Vt mundus credat: quia tu me misisti. Quod et in principio dixit. In hoc cognoscent omnes: quia mei estis discipuli: si inuicem diligetis. </div>
            <div type="sub" n="8">Et quomodo hinc erant credituri? Quia pacis est deus inquit. Si ergo que ex iis didicerunt: seruauerunt. a discipulis magistrum auditores intelligent. </div>
            <div type="sub" n="9">Si dissentient: non inuenient dei pacis esse discipulos. Si non ero pacificus: a te missum non confitebuntur. </div>
            <div type="sub" n="10">Vides quo pacto ad finem usque cum patre concordiam confirmat? Et ego claritatem quam dedisti mihi dedi eis. Hoc est. signorum et doctrine. et ut concordes sint. </div>
            <div type="sub" n="11">Hec enim claritas: ut sint unum. atque etiam maior: signis. Quemadmodum enim deum admiramur: quod nulla dissensio: nulla pugna est in eius natura. et hec maxima gloria est. ita et hi propterea clari efficientur. </div>
            <div type="sub" n="12">Et cur patrem hoc postulat: cum ipse se dare profiteatur? Nam siue de signis: siue de concordia: siue de pace ei sermo sit: hec se exhibere apparet. </div>
            <div type="sub" n="13">unde constat consolandi eos gratia postulare. Ego in eis. et tu in me. Quomodo dedit claritatem? In eis manendo: et secum patrem habendo: ut eis opitularetur. </div>
            <div type="sub" n="14">Alibi autem non per se patrem. sed se et patrem aduenisse. et mansionem apud eum fecisse. dicit. Illic Sabellio silentium imponens: hic Ario. </div>
            <div type="sub" n="15">Vt sint consumati in unum. Vt cognoscat mundus quia tu me misisti. Frequenter hoc dicit: ut potentiorem pacem: quam signa: ad persuadendum demonstret. </div>
            <div type="sub" n="16">Sicut enim discordia debilitat. ita concordia corroborat. Et dilexi eos: sicut me dilexisti. Hic iterum sicut: ponitur ad morem: ut hominem diligi licet: et ut dilectionis argumentum: quod seipsum pro eis dederit. </div>
            <div type="sub" n="17">Cum ergo dixisset in securitate futuros. quod non mutabuntur quod erunt sancti. quod multi per eos erunt credituri. quod multi gloriam consequentur. quod non solum ipse eos dilexerit. sed etiam pater. </div>
            <div type="sub" n="18">Iam prosequitur: que post eorum hinc migrationem erunt futura: que premia: que essent eis corone reposite. Pater inquit quos dedisti mihi: uolo ut ubi sum ego: et illinc sint mecum. </div>
            <div type="sub" n="19">Quod semper querebant: dicentes. quo uadis? Quid dicis? Id pollicitus es quod nondum habebas? Quomodo ergo eis dixisti. Sedebitis super sedes duodecim? Quomodo alia et plura maiora pollicitus es? </div>
            <div type="sub" n="20">Ecce quod omnia ad humanam respiciunt imbecillitatem. Nam quomodo dicebat. Sequeris autem postea. Sed ad maiorem certitudinem: et amoris ostensionem hec dicit. Vt uideant claritatem meam quam dedisti mihi. </div>
            <div type="sub" n="21">Iterum hoc concordie ad patrem indicium altius quam priora. Ante constitutionem mundi inquit: quod et ipsum: aliquantulum ad humanam naturam respicit. Dedisti mihi inquit. </div>
            <div type="sub" n="22">Quod si non ita est: libenter negantes interrogarem. Qui dat: alicui dat. Num primum generauit. inde claritatem dedit: ante inglorium dimisit? Et quanam hoc nititur ratione? </div>
            <div type="sub" n="23">Vides: quod dedisti pro genuisti intelligitur? Sed cur non dixit. ut participent. sed ut uideant claritatem? </div>
         </div>
         <div type="sec" n="3">
            <div type="sub" n="1">Hic ostendit quod omnis ea requies est: spectare filium dei. hoc claros esse facit. Quod et Paulus inquit. Reuelata facie gloriam domini speculantes. </div>
            <div type="sub" n="2">Quemadmodum enim qui in solis radios intuentur: aerem nacti tenuissimum uisu uoluptatem percipiunt: </div>
            <div type="sub" n="3">ita tunc: et longe etiam maior orietur nobis uoluptas. Simul autem nobis ostendit. quod non hoc uidetur. sed admiranda quedam substantia. </div>
            <div type="sub" n="4">Pater iuste: mundus te non cognouit. Quid hoc signat? Quam nam habet consequentiam? </div>
            <div type="sub" n="5">Ostendit neminem scire deum: nisi solos qui filium cognoscunt. hoc est. Volebam omnes hoc esse. sed non cognouerunt te: quamuis nihil possent arguere. </div>
            <div type="sub" n="6">Hoc significat. Pater iuste. hoc mihi asperius dictum uidetur: quod tam bonum: tam iustum cognoscere noluerint. </div>
            <div type="sub" n="7">Cum enim iudei deum se scire. ipsum autem nescire: dixissent. ad hoc respondit inquiens. dilexisti me ante mundi constitutionem: se aduersus iudeorum calumnias excusans. </div>
            <div type="sub" n="8">Qui claritatem accipit: qui ante mundi constitutionem dilectus est. qui testes uult eos: illius claritatis: quomodo contrarius esset patri? </div>
            <div type="sub" n="9">Non igitur hoc est quod dicunt iudei. quod ipsi te cognoscunt. ego autem minime. sed contra omnino. Ego te noui. non alii. Et hi cognouerunt. quia tu me misisti. </div>
            <div type="sub" n="10">Vides: quod eos notat: qui a deo non esse dicebant. et ad hoc omnem refert sermonem? Et notum feci eis nomen tuum. et notum faciam. </div>
            <div type="sub" n="11">Atqui spiritus perfectam cognitionem inquis. sed que spiritus sunt mea sunt. Vt dilectio qua dilexisti me in ipsis sit. et ego in ipsis. </div>
            <div type="sub" n="12">Si enim intelligerent: qui tu sis: tunc scirent me alienum non esse. sed maxime dilectum filium et coniunctum. </div>
            <div type="sub" n="13">Qui hoc ut decet: credunt: et fidem in me: et ueram seruant dilectionem. et qui me uere diligunt: in iis ego sum. </div>
            <div type="sub" n="14">Vide quomodo imperfectum finem desinit in dilectionem omnium bonorum matrem. </div>
            <div type="sub" n="15">Credamus ergo et diligamus deum: ne de nobis dicatur. Deum confiteri sciunt. operibus negant. Et iterum. Fidem negat et est infideli peior. </div>
            <div type="sub" n="16">Cum enim ille et familiaribus et consanguineis: et alienis tu ne sanguine quidem coniunctis: ulla caritate afficeris: quenam tibi erit excusatio: cum deum et maledictis et contumeliis prosequaris? </div>
            <div type="sub" n="17">Considera quot bonis: benefaciendi occasiones dederit deus. Alii ut consanguineo. alii ut uicino. huic ut ciui. illi ut homini: miseretur. </div>
            <div type="sub" n="18">Quod si nihil horum te cohibet. sed omne amoris uinculum dissoluis: audi Paulum: qui te infideli peiorem asserit. quoniam ille nihil de elemosina nihil de celo audiens: te humanitate superauit. </div>
            <div type="sub" n="19">tu inimicos diligere iussus: familiares ut inimicos intueris. et pecuniis magis parcis: quam corporibus. Atqui diuicie absumpte. nihil mali patientur. hic contemptus consumitur. </div>
            <div type="sub" n="20">Que ergo insania pecuniis parcere: et non gentilibus? unde hoc desiderium ortum habuit? unde hec inhumanitas: atque crudelitas? </div>
            <div type="sub" n="21">siquis tanquam in editiori theatri loco sedens: totum mundum: </div>
         </div>
         <div type="sec" n="4">
            <div type="sub" n="1">et omnia humana despiceret: considera quantam reprehenderet stulticiam. quot lachrymas profunderet. quo risu moueretur. quantum dium conciperet. </div>
            <div type="sub" n="2">Ea enim facimus: que risu: lachrymis: odio: digna sunt. Ille canes pascit: ut feras siluestres capiat. et ipse in feritatem incidit. Ille aues pascit. Alios thauros: ut lapides transferat. homines contemnit: cum fame tabescunt. </div>
            <div type="sub" n="3">et innumeram consumit pecuniam: ut lapidei homines effingantur. Vere homines lapidei qui calamitosos despiciunt. </div>
            <div type="sub" n="4">Alius gemmas et aurum misere colligens: parietes uestit. pauperum corpus nudum uidens: nulla flectitur misericordia. </div>
            <div type="sub" n="5">Alii uestes uestibus addunt. alius autem neque ipsum corpus nudum: uestire nouit. In iudiciis item: alius alium consumit. </div>
            <div type="sub" n="6">Alius in meretrices et parasitos. alius in mimos et saltatores. alius in splendida et magnifica hedificia. in emendis possessionibus et domibus impendit. </div>
            <div type="sub" n="7">Ille preterea usuras computat. alius usurarum usuras alius cirographa cedium plena conficit: neque uel nocte conquiescit: et in proximorum malis inuigilat. </div>
            <div type="sub" n="8">illucescente die: hic ad iniustum lucrum. ille ad dispendium in luxu. alius ad petulatum currit. </div>
            <div type="sub" n="9">et superfluis rebus et prohibitis: maximum studium impenditur. necessariis nullum. Iudices autem: nomen quidem iudicum habent: re autem latronum et homicidarum. </div>
            <div type="sub" n="10">Et siquis controuersias: et testamenta perquirat: innumera etiam hic mala: fraudes: furta: insidias deprehendet. circa que omnes nostri conatus. spiritalium ratio nulla. </div>
            <div type="sub" n="11">sed ad ecclesiam ut tantum uideant concurritur. Verum non hoc est quod querimus. sed operibus nobis et pura mente opus est. </div>
            <div type="sub" n="12">Nam si toto tempore auaricie studueris: inde huc ingressus: pauca uerba dixeris: non modo deum non placaueris. sed plurimum irritaueris. </div>
            <div type="sub" n="13">Si tibi dominum tuum conciliare uolueris: opera exhibeas. Intellige calamitosorum onera. intuere nudos. esurientes. iniuria affectos. quibus multas tibi humanitatis uias sternere poteris. </div>
            <div type="sub" n="14">Nolimus nosipsos frustra et incassum uiuendo seducere. neque quod nunc bene ualeamus: nos aspernemur. </div>
            <div type="sub" n="15">sed memoriam subeat: quod morborum ui nonnunquam morimur. </div>
            <div type="sub" n="16">Caueamus futura mala: et hac formidine meliores efficamur: ac si maxime simus reprehendendi. </div>
            <div type="sub" n="17">Qui enim in iudiciis dicunt: canibus similes sunt. qui in foro uulpibus: qui uitam desidem uiuunt. neque hi ut decet exercentur. cum in spectaculis bonos mores corrumpant. </div>
            <div type="sub" n="18">Qui dignis rebus incumbat: uidemus neminem. Qui inuideant et maledicant: et se indigna faciant: multos. Itaque punientur etiam: non solum qui malorum sunt autores. sed qui facientibus consentiunt. </div>
            <div type="sub" n="19">Voluntas enim eadem est: que similiter dat penas. Hec ego quotidie repeto. neque cesso. </div>
            <div type="sub" n="20">Siquis mihi auscultauerit: lucrabitur. Si nemo. sciatis uelim uel hec nobis profutura. Vosipsos accusabitis. nos ab omni culpa uacui. </div>
            <div type="sub" n="21">Sed absit: ut hanc nos afferamus excusationem. sed ut nobis glorie sitis: apud christi tribunal: </div>
            <div type="sub" n="22">ubi simul sempiternis bonis cum eo perfruamur. quem decet gloria simul cum patre et spiritu sancto in secula seculorum Amen. </div>
         </div>
      </div>
      <div type="hom" n="83">
         <div type="title" n="title">Omelia LXXXIII </div>
         <div type="sec" n="1">
            <div type="sub" n="1">Hec cum dixisset Ihesus: egressus est cum discipulis suis trans torrentem cedron: ubi erat ortus: in quem introiuit ipse et discipuli eius. </div>
            <div type="sub" n="2">Horrendum quid mors est: et formidolosum. sed non iis: qui supernam sapientiam contemplantur. </div>
            <div type="sub" n="3">Qui futura non intelligit: et ipsam tantum uite finem reputat: non ab re et horret et formidat. ac si nihil futurus sit. </div>
            <div type="sub" n="4">Nobis autem qui gratia dei incerta et occulta sapientie eius didicimus: et migrationem mortem arbitramur. </div>
            <div type="sub" n="5">minime formidandum est. sed letandum: atque desiderandum. ut a caduca hac et mortali uita: ad meliorem et longe clariorem: nullo fine comprehensam transferamur. </div>
            <div type="sub" n="6">Quod christus operibus nos erudiens. non ui et necessitate. sed sponte: ad passionem uenit. </div>
            <div type="sub" n="7">Hec inquit cum dixisset Ihesus: egressus est trans torrentem cedron: ubi erat hortus: in quem introiuit ipse et discipuli eius. </div>
            <div type="sub" n="8">Sciebat autem et Iudas qui tradidit eum locum. quia frequenter Ihesus conuenerat illuc cum discipulis suis. </div>
            <div type="sub" n="9">Media nocte iter facit. torrentem transit: et ad locum proditori notum: properat. ut laborem eis demeret: et ostendit discipulis se ad mortem sponte proficisci: </div>
            <div type="sub" n="10">quod maxime ad eorum consolationem faciebat. Etenim in orto tanquam in carcere commoratur. </div>
            <div type="sub" n="11">Hec cum dixisset. Quid dicis? Patrem orauerat. Quare non dicis post orationem in ortum uenisse? Quia non oratio. sed sermo fuerat ad discipulos. </div>
            <div type="sub" n="12">Introierunt autem discipuli in ortum. ita metu eos liberauit: ne ingredi recusarent. Vnde autem Iudas eo contenderit. unde didicerit: eo constat: </div>
            <div type="sub" n="13">quod multum extra pernoctabat Ihesus. Neque enim domi ageret Iudas ad hortum properasset. sed domum. ut dormientem comprehenderet. </div>
            <div type="sub" n="14">Ne ergo hortum secretum recessum opinareris. addidit: quod sciebat Iudas locum. Neque hoc tantum. sed quod frequenter Ihesus conueniebat illuc cum discipulis suis. </div>
            <div type="sub" n="15">Sepenumero enim cum his priuatim de necessariis loquebatur: que alios audire non licebat. </div>
            <div type="sub" n="16">Facit autem hoc in montibus et in hortis. locum procul a tumultu: maxime sibi diligens: ne doctrina impediretur. </div>
            <div type="sub" n="17">Iudas autem cum accepisset cohortem: et a pontificibus et phariseis ministros: uenit illuc. Et hi sepe alias miserunt ad christum comprehendendum. sed non potuerunt. </div>
            <div type="sub" n="18">Vnde constat sponte sua se tradidisse. Et quomodo Iudas cohorti persuasit? Militares erant uiri: et mercede omnia audebant. </div>
            <div type="sub" n="19">Ihesus autem sciens omnia que uentura erant super eum: procesit: et dixit ad eos. Quem queritis? Hoc est. non eorum aduentu abstitit interrogare: sed intrepide tanquam omnia sciens: et dicit: et facit. </div>
            <div type="sub" n="20">Quare autem cum armis ueniunt. Timebant sequentes Ihesum: et propterea etiam intempesta nocte aggressi sunt. Dicit eis. Quem queritis? Responderunt ei. Ihesum nazarenum. </div>
            <div type="sub" n="21">Vides uim insuperabilem: quomodo in medio existens eos cecauit? </div>
            <div type="sub" n="22">Quod enim non tenebris id noctis contingeret: ostendit euangelista cum dicit. faces habuisse: </div>
            <div type="sub" n="23">quas nisi habuissent saltem uoce cognitus esset. Quod si illi Ihesum ignorabant: non tamen Iudas ob continuam cum eo consuetudinem. </div>
            <div type="sub" n="24">Aderat enim. neque magis agnoscebat. sed cum aliis retrorsum cecidit. </div>
            <div type="sub" n="25">Fecit autem hoc Ihesus: demonstrans non solum non posse eos se capere. sed ne medium quidem uidere. nisi seipsum traderet. </div>
            <div type="sub" n="26">Iterum dicit. Quem queritis? O dementiam: uerbo eos prostrauit: nec conuersi sunt tantam uirtutem intelligentes. Sed iterum aggrediuntur. </div>
            <div type="sub" n="27">Cum autem quod suum erat implesset. iam se tradit inquiens. Dixi uobis. quia ego sum. Stabat autem et Iudas qui tradebat eum. </div>
            <div type="sub" n="28">Animaduerte euangeliste tolerantiam. Non maledicit proditori. sed factum narrat. Vnum dumtaxat curat demonstrare quod se capi permiserit. </div>
            <div type="sub" n="29">Inde ne quis diceret quod ipse christus eos ad se capiendum adduxerit: et se manifestans: in manus eorum dederit. </div>
            <div type="sub" n="30">cum ostenderit primum quibus facile moueri debebant. et tamen in proposito perstitissent: et minime iam possent excusari. </div>
            <div type="sub" n="31">tunc se tradidit inquiens. Si ergo me queritis: sinite hos abire. ad ultimam usque horam suam in eos benignitatem pre se ferens. </div>
            <div type="sub" n="32">Si me uultis inquit. dimittite hos. Ecce meipsum trado. Vt impleretur sermo: quem dixit. Quia quos dedisti mihi non perdidi ex eis quenquam. </div>
            <div type="sub" n="33">Perditionem autem dicit. non mortis. sed illam eternam. Euangelista autem et in presenti hoc accepit. </div>
            <div type="sub" n="34">Admirari autem quis posset: cur non comprehenderunt etiam cum Ihesu: et uerberarunt discipulos. et Petrum maxime: qui eos: serui aurem abscindendo irritarat. </div>
            <div type="sub" n="35">Quid ergo eos continuit? Nemo alius: quam que eos retrorsum proiecerat potentia. </div>
            <div type="sub" n="36">quod euangelista non eorum mentis. sed superne uirtutis eos coercentis fuisse significat: inquiens. Vt sermo impleretur quem dixit. Non perdidi ex eis quenquam. </div>
         </div>
         <div type="sec" n="2">
            <div type="sub" n="1">Petrus ergo hac uoce et iis que iam facta uiderat fretus: contra metuentes armatur. Et quomodo inquies qui iussus est. neque peram habere neque duas tunicas: gladium habet? </div>
            <div type="sub" n="2">Vt puto hoc metuens iam se premunierat. Quod si dixeris quomodo cui precipit ne alapam inferat: homicidam agit: et maxime cum non ulcisci precipiatur? </div>
            <div type="sub" n="3">Verum non se. sed magistrum ulctus est. Preterea nondum perfecte et consumate uirtutis erant. </div>
            <div type="sub" n="4">Quod si uis Petri sapientiam intelligere: uidebis postmodum cesum: et equo animo omnia perferentem: et nullis malis: nullis calamitatibus perturbatum. </div>
            <div type="sub" n="5">Ihesus autem etiam hoc in loco miraculum facit simul erudiens nos: quod in persecutores nostros beneficos nos esse oportet. Et cum suam obtegeret potestatem: </div>
            <div type="sub" n="6">seruo illi aurem restituit. Petro autem dixit. Quod qui gladium accipiunt: in gladio peribunt. </div>
            <div type="sub" n="7">et ei ut in lauando minatus est. ut eius conatum retunderet. </div>
            <div type="sub" n="8">Et serui nomen meminit euangelista. quoniam magna res erat. non tantum quod eum curauerit. </div>
            <div type="sub" n="9">sed cum paulo post esset ab eo alapam accepturus. Hinc ad persecutiones tolerandas uoluit discipulos erudire. </div>
            <div type="sub" n="10">Atque etiam propterea nomen posuit euangelista: ut legentes tunc possent diligentius inquirere: an ita se res habuisset. </div>
            <div type="sub" n="11">Nec simpliciter dextram auriculam dicit. sed mihi uidetur apostoli impetum uelle ostendere: quod fere in ipsum caput irruit. </div>
            <div type="sub" n="12">Ihesus autem non minis tantum Petrum cohibet. sed et alios sedat inquiens. Calicem quem dedit mihi pater: non uis ut bibam illum. </div>
            <div type="sub" n="13">Ostendens non illorum potentie id adscribendum. sed permissioni sue. ac etiam quod non esset deo contrarius. sed obediret patri usque ad mortem. </div>
            <div type="sub" n="14">Tunc comprehenderunt Ihesum et ligauerunt: et adduxerunt eum ad Annam primum. Quare ad Annam? Vt rem ostentarent: et tanquam triumphum ducerent. </div>
            <div type="sub" n="15">Erat autem Annas socer Caiphe qui erat pontifex anni illius. Erat autem Caiphas: qui consilium dederat iudeis. Quod expedit unum hominem mori pro populo. </div>
            <div type="sub" n="16">Cur iterum huius nos prophetie admonet? Vt pro salute hoc factum demonstraret. et tantam esse ueritatis excellentiam: ut et inimici eam predixerint. </div>
            <div type="sub" n="17">Ne ergo uinculorum mentione auditor perturbaretur: id meminit. quoniam salus orbis terrarum: eius mors esset. Sequebatur autem Petrus et alius discipulus. </div>
            <div type="sub" n="18">Quis alius? Ipse qui hec scripsit. Et cur se non nominat. Cum enim supra pectus Ihesu recumberet: merito se silentio preteriit. Sed qua gratia in hoc loco? </div>
            <div type="sub" n="19">Eadem ipsa. Nam et hic quoque se laudat: quod aliis diffugientibus. ipse sequeretur. </div>
            <div type="sub" n="20">ideo et suum nomen silet: et Petrum sibi preponit: et sui meminisse non coactus est. ut intelligas eum ceteris diligentius que in aula principis facta sunt enarrare: utpote qui aderat. </div>
            <div type="sub" n="21">Et animaduerte quomodo proprie laudi demit. Ne quis enim diceret quomodo omnibus aufugientibus ipse ingressus est? Causam affert: quod esset notus pontifici: </div>
            <div type="sub" n="22">ne quis se secutum admiraretur: neue id ei fortitudini asscriberet. Illud mirandum: quod petrus tam timidus usque ad aulam solus uenerit. </div>
            <div type="sub" n="23">Quod enim eo usque uenerit amoris: quod non ingrederetur timoris erat indicium. Ideo hec scripsit euangelista: preoccupans negationis excusationem. </div>
            <div type="sub" n="24">Neque enim tanquam rem magnam ait se notum pontifici. sed cum solum se cum Ihesu uenisse dixisset. ne putares animi magnitudine factum causam affert. </div>
            <div type="sub" n="25">Quod autem et Petrus et illius fauore ingressus esset: ex sequentibus ostendit. Cum enim exiit et cum hostiaria egit ut introduceretur: statim intrauit Petrus. </div>
            <div type="sub" n="26">Cur autem ipse eum non introduxit? Christum spectabat: et sequebatur. ideo iussit mulieri: ut eum introduceret. Quid mulier? Nunquid et tu ex discipulis es hominis huius? Dicit ille. Non sum. </div>
            <div type="sub" n="27">Quid dicis Petre? Nonne dudum dixeras si oportuisset animam pro eo ponere te positurum? Quid ergo? ne hostiariam quidem rogantem preferre potes. </div>
            <div type="sub" n="28">Num miles: num aliquis eorum qui Ihesum ceperant te rogabat? Vilis erat hostiaria et abiecta. Neque aspere percontata. </div>
            <div type="sub" n="29">Non dixit. deceptoris: et perditi illius discipulus es. sed hominis huius. tanquam eius misereretur. Sed nihil horum pertulit. </div>
            <div type="sub" n="30">Dixit autem. Nunquid et tu? quia Iohannes aderat: adeo benigne locuta est mulier. </div>
            <div type="sub" n="31">Sed nihil horum intelligebat Petrus. Neque rem aduertit: quod primo: quod secundo: quod tertio negaret: nisi cum gallus cantauit. Neque hoc aduertisset: nisi se christus conspexisset. </div>
            <div type="sub" n="32">Et ipse quidem calefaciebat se cum seruis principis. Ihesus intus ligatus tenebatur. Hec autem dicimus non in Petri accusationem. sed ad ostendendum christum uera predixisse. </div>
            <div type="sub" n="33">Princeps autem interrogauit Ihesum de discipulis suis: et de doctrina. </div>
         </div>
         <div type="sec" n="3">
            <div type="sub" n="1">O maliciam. Cum frequenter in templo loquentem: et palam docentem audisset. hoc percontatur. </div>
            <div type="sub" n="2">Cum nullum haberent crimen quod obiicerent de discipulis rogabat. fortasse ubi essent: et qua gratia eos elegisset: et quid uellet et in quibus iis uti. </div>
            <div type="sub" n="3">hoc dicebat quasi seditionis: et nouitatis: eum arguens: et quod nemo alius ipsi crederet preter illos. et tanquam quoddam esset malicie instructum. </div>
            <div type="sub" n="4">Quod arguens christus inquit. Ego palam locutus sum mundo nihil priuatim discipulis. Ego semper docui in templo. </div>
            <div type="sub" n="5">Quid ergo? Nihil ne secreto discipulis dixit? Dixit sane. sed non quod illi arbitrabantur: quod timeret et seditiones strueret. sed cum aliquando altiora quam que multitudo capere posset: loquebatur. </div>
            <div type="sub" n="6">Quid me interrogas? interroga qui audierunt. Non arroganter respondet: sed fretus ueritate: </div>
            <div type="sub" n="7">quod in principio dicebat. Si ego testimonium perhibeo de meipso. testimonium meum est uerum. Idem et hoc in loco: ex abundantia suum uult testimonium confirmare. </div>
            <div type="sub" n="8">Nam cum de discipulis princeps percontaretur: ait. Me de meis rogas? Roga inimicos: insidiatores qui me ligarunt testificentur. </div>
            <div type="sub" n="9">Id enim ueritatis maximum est argumentum. cum quis inimicos in testimonium adducit. Princeps autem cum ita querendum esset non quesiuit. </div>
            <div type="sub" n="10">sed unus ex astantibus ministris dedit ei alapam. Quid hoc impudentius? Exhorrescat celum. contremiscat terra: de christi patientia: et seruorum impudentia: </div>
            <div type="sub" n="11">Et quidnam dixerat? Neque ut se excusando ait. quid me interrogas? sed ut omnem impudentie materiam tolleret. </div>
            <div type="sub" n="12">et cum percussus esset: et omnia sternere et delere in sua haberet potestate: loquitur: que omnem feritatem placare facile potuissent. </div>
            <div type="sub" n="13">Si male locutus sum inquit testimonium perhibe de malo. hoc est. Si me uerbo reprehendere potes ostende: sin minus. cur me cedis? </div>
            <div type="sub" n="14">Vides iudicium tumultus et perturbationis et confusionis plenum. Rogauit princeps subdole et dolose. respondit Ihesus. ut oportuit. </div>
            <div type="sub" n="15">Quid dicendum erat? uel confutare uel acquiescere? sed neutrum facit. Verum seruus eum cedit. hoc non iudicium est. sed uiolentia. </div>
            <div type="sub" n="16">Inde neque sic quicquam habentes quod accusarent: mittunt eum ligatum ad Caipham. Erat autem petrus stans et calefaciens se. </div>
            <div type="sub" n="17">Pape: quo sopore calor ille uehemens Petri contabuerat capto Ihesu? Neque post tot mouetur. sed adhuc se calefacit. ut intelligas quam imbecilla sit humana natura: cum nos deus deserit. </div>
            <div type="sub" n="18">Et rogatus iterum negat. Tum cognatus serui illius cuius Petrus auriculam absciderat: ea re motus ait. Nonne ego te uidi in horto? </div>
            <div type="sub" n="19">Neque hortus neque immensus amor quem Ihesus illic ostenderat uerborum eius Petrum admonuit. sed omnia formidine exciderunt. </div>
            <div type="sub" n="20">Sed cur euangeliste omnes in hoc concordarunt? Non ut discipulum accusarent. sed erudirent quantum mali sit non omnia deo committere: sed sibiipsi confidere. </div>
            <div type="sub" n="21">Tu autem admirare magistri curam et diligentiam: quod et captus et ligatus discipulo consulit: intuitu suo iacentem excitans: et ad lacrimas mouens. </div>
            <div type="sub" n="22">Ducunt ergo Ihesum a Caipha ad Pilatum. Factum autem hoc est: ut iudicum multitudo uel inuitis: ueritatem extorqueret. </div>
            <div type="sub" n="23">Erat autem mane antequam gallus cantaret. Ad Caipham ducitur. inde ad Pilatum. Quibus uerbis ostendit euangelista a media nocte ad mane: a Caipha interrogatus nihil respondisse. </div>
            <div type="sub" n="24">Ideo misit eum ad Pilatum. sed illa aliis dimittens: ipse que secuta sunt enarrat. Tu autem iudeorum stulticiam considera: </div>
            <div type="sub" n="25">qui innocentem armati comprehenderunt. non tamen ingrediuntur pretorium: ne contaminarentur. et que nam queso contaminatio ingredi pretorium ubi iniusti penas dant? </div>
            <div type="sub" n="26">decimantes mentam et anethum. at cum iniuste interficiunt contaminari se non existimant. sed cum ad pretorium ueniunt. </div>
            <div type="sub" n="27">Sed cur ipsi non interemerunt? multum de eorum imperio iam ademptum erat a romanis. </div>
            <div type="sub" n="28">Preterea timebant ne a Pilato accusati: penas postmodum darent. sed quid significat. ut manducarent pascha? Atqui: Ihesus iam id fecerat una die azimorum. </div>
            <div type="sub" n="29">Siue ergo totam pascha appellat solemnitatem: siue quod tunc faciebant. Christus autem pridie cedem suam in parasceue reseruans: quando antiquitus celebratum erat: </div>
            <div type="sub" n="30">ipsi autem armati quod non licebat fundentes sanguinem: locum cauent. Pilatum aduocant. qui egressus ait. Quam accusationem affertis aduersus hominem hunc? </div>
         </div>
         <div type="sec" n="4">
            <div type="sub" n="1">Vides mutationem principatus eorum et inuidie? </div>
            <div type="sub" n="2">Cum enim et ligatum et tanta caterua ad se adductum uideret. non tamen manifeste putauit accusationis indicium sed interrogat. absurdum ratus: iudicium eos presumere: supplicium sibi permitti. </div>
            <div type="sub" n="3">Illi autem. Si non esset hic malefactor: non tibi tradidissemus eum. O dementiam. Quid non adducitis in medium quid fecerit: sed obtegitis? Quid non arguitis eum? </div>
            <div type="sub" n="4">Ecce quod ubique iustam predicantes accusationem nihil tandem afferunt. Annas de doctrina percontatus est: quo audito misit ad Caipham: </div>
            <div type="sub" n="5">et ipse deinde ad pilatum. Pilatus ait. quam accusationem affertis contra hunc? </div>
            <div type="sub" n="6">Neque habent quid respondeant. sed coniectura quadam utuntur. Tum pilatus: accipite eum uos: et secundum legem uestram iudicate eum. Dixerunt iudei. Nobis non licet interficere quemquam. </div>
            <div type="sub" n="7">hoc dixerunt. ut sermo Ihesu impleretur quem dixit. significans qua morte esset moriturus. Et quomodo hoc significabant? Non licet nobis interficere quemquam. </div>
            <div type="sub" n="8">Aut dicit euangelista. quoniam non pro iudeis tantum. sed et pro gentibus erat moriturus. uel quod crucifigere eis non licebat. </div>
            <div type="sub" n="9">Quod si dicunt non licere interimere: eo tempore intelligendum est. nam quod interimerunt: et alia morte: argumento est Stephanus lapidatus. </div>
            <div type="sub" n="10">sed crucifigere eum desiderabant: ut mortis genus iactarent. Pilatus autem ad euitandam molestiam: breuibus. </div>
            <div type="sub" n="11">Ihesum interrogat. Tu es rex iudeorum? Respondit Ihesus. A temetipso hoc dicis: an alii dixerunt tibi de me? </div>
            <div type="sub" n="12">Cur hoc interrogat christus? ut prauum iudeorum animum detegeret. Audierat enim hoc a multis Pilatus. </div>
            <div type="sub" n="13">Nam cum illi nihil accusare possent: ne longa fieret discussio: quod semper in primis accusabatur: id nunc Pilatus percontatur. </div>
            <div type="sub" n="14">Nam cum dixisset iudeis secundum legem uestram iudicate eum. ut ostenderent non esse in iudeos tantum peccatum: non licere sibi debent. </div>
            <div type="sub" n="15">Non enim legi nostre. sed communi crimini obnoxius est. Quod intelligens Pilatus ut experiretur rogat. Tu es rex iudeorum? </div>
            <div type="sub" n="16">Non ergo quod nesciret christus interrogat. sed ut ipse Pilatus iudeos accusaret: alii dixerunt tibi? Quod Pilatus indicans ait. Nunquid ego iudeus sum? Gens tua et pontifices tui tradiderunt te mihi. Quid fecisti? </div>
            <div type="sub" n="17">Hic se excusare uoluit. inde cum dixisset. tu es rex. Arguens eum Ihesus. hoc inquit audisti a iudeis. Qua gratia non diligenter rem ipsam inquiris? </div>
            <div type="sub" n="18">Dixerunt me malorum autorem. percontare quid mali fecerim. Sed hoc non facis. simpliciter causas struis. A teipso hoc dicis an aliunde? </div>
            <div type="sub" n="19">Quo audito Pilatus: quid statim respondeat ignarus. Tradiderunt me tibi inquit: oportet ut te quid feceris interrogem. </div>
            <div type="sub" n="20">Tum Ihesus. Regnum meum non est de hoc mundo. Erigit Pilatum: ut non multum ad eorum comparationem malum: et uult ostendere se non purum hominem: sed deum et dei filium esse. </div>
            <div type="sub" n="21">inquiens. Si ex hoc mundo esset regnum meum: ministri mei utique decertarent: ut non traderer iudeis. quod Pilatus metuebat. tollit tirannidis uidelicet suspitionem? </div>
            <div type="sub" n="22">An non est mundi huius christi regnum? Quidni? Quomodo inquit non esse? Non quod hoc etiam non possideat. sed quod in celo habeat imperium: non humanum sed longe maius atque prestantius. </div>
            <div type="sub" n="23">Quod si ita est. Quomodo captus est sponte se tradens? quod non tacet. sed si ex hoc mundo essem inquit ministri mei decertarent ut non traderer. </div>
            <div type="sub" n="24">Ostendit in hoc loco regni nostri imbecillitatem: quod in seruis habeat potestatem. supernum autem regnum sibiipsi sufficiens est: et nullius indiget. </div>
            <div type="sub" n="25">Hinc heretici ansam inueniunt: alienum eum ab opifice esse. Quid ergo cum dicit. In propria uenit? </div>
            <div type="sub" n="26">Quid cum. Non sunt de mundo: sicut ego non sum de hoc mundo? Sic et regnum suum dicit hinc non esse: non quod mundum prouidentia ac protectione sua priuet. sed ut dixi: neque humanum: neque caducum esse demonstret. </div>
            <div type="sub" n="27">Quid ergo Pilatus. Ergo rex es tu? Respondit Ihesus. Tu dicis. quia rex sum. Ego in hoc natus sum. Si ergo rex natus est: et alia omnia nata sunt: et nihil habet quod acceperit. </div>
            <div type="sub" n="28">Itaque cum audis. Sicut pater habet uitam in semetipso sic dedit et filio uitam habere: nihil aliud quam generationem arbitreris: </div>
            <div type="sub" n="29">et in aliis similiter. Et ad hoc ueni. ut testimonium perhibeam ueritati. hoc est: ut hoc ipsum dicam: faciam: et persuadeam omnibus. </div>
         </div>
         <div type="sec" n="5">
            <div type="sub" n="1">Tu autem homo hec audiens et uidens dominum tuum ligatum et circumtractum. noli presentia quicquam reputare. </div>
            <div type="sub" n="2">Nonne perabsurdum et indignum est. Si christus propter te ea sustinuit: tu ne uerba quidem sepenumero perpeti possis? </div>
            <div type="sub" n="3">Ille insputus est: tu te et uestibus ornas et anulis: et si non apud omnes laudaris. miseram te uitam uiuere arbitraris. </div>
            <div type="sub" n="4">Christus obprobriis et maledictis afficitur: ad derisum: alapis ceditur tu ab omnibus laudem captas: et non fers obprobria christi. </div>
            <div type="sub" n="5">Nonne audis Paulum dicentem imitatores mei estote sicut et ego christi? </div>
            <div type="sub" n="6">Siquis te maledictis prosequitur: recordare domini tui: quem adorabant: et uerbis et re distrahebant et irridebant. </div>
            <div type="sub" n="7">ipse uere non modo non ultus est: sed beneficiis et summa humanitate et clementia affecit. </div>
            <div type="sub" n="8">Hunc nos imitemur. ita poterimus omni ignominia liberari. Non enim qui iniuriatur. sed qui paruo animo iniuriis dolet. is iniurias confirmat: et irritat iniuriantem. </div>
            <div type="sub" n="9">Si non egre eas ferres: non afficereris iniuria. Non enim ab inferentibus. sed ab accipientibus fit: ut graues sint. </div>
            <div type="sub" n="10">Quid tandem doles? Si iniuria te offendit: tanto minus tibi dolendum est. immo illi magis misereri oporteret. sin: iure tanto equiori animo tollerandum. </div>
            <div type="sub" n="11">Quemadmodum enim siquis te pauperem: ut diuitem appellaret: laudaretque: nihil ad te ille laudes sed potius in risum uerterentur. ita siquis falso calumniaretur: nihil id ad te. </div>
            <div type="sub" n="12">Quod si te conscientia reprehendit: nulla te uerba perturbent: sed uitam emenda. Hoc in ueris reprehensionibus dico. </div>
            <div type="sub" n="13">Cum autem paupertatem quispiam aut ignobilitatem arguet: eum ridendum ducas. non enim dedecori est audienti. sed dicenti: utpote sapientiam ignoranti. </div>
            <div type="sub" n="14">sed cum huiusmodi in multitudine ignorantium ueritatem: dicunt: intollerabile uulnus efficitur. </div>
            <div type="sub" n="15">immo hoc maxime ferendum. cum tibi testis sit spectaculum laudantium te atque accipientium: illis ledentibus et exprobrantibus. </div>
            <div type="sub" n="16">Non enim qui ulciscitur. sed qui nihil respondet admirationi est apud sapientes. Quod si presentes stulti sunt: propterea maxime eos rideas: et theatro celesti congratulare. </div>
            <div type="sub" n="17">illic enim omnes te laudabunt: tibi plaudent: te accipient. Siquidem unus angelus toti mundo conferri potest. Et quid angelos dico quando ipse te dominus laudabit? </div>
            <div type="sub" n="18">His cogitationibus nos exerceamus: neque enim crimini dandum est: si qui leditur: silet. sed contra: si ulciscitur. </div>
            <div type="sub" n="19">Nam si crimen esset: non utique dixisset christus. Siquis percusserit te in dextram maxillam prebe illi et alteram. </div>
            <div type="sub" n="20">At si falsa quis dixerit: ei misereamur: quod sibi accusantium supplicium astruit. Neque scripturas legere dignus est. </div>
            <div type="sub" n="21">Peccatori enim inquit. deus: ut quid tu enarras iustificationes meas. sedens contra fratrem tuum calumniaris? </div>
            <div type="sub" n="22">Sin uera dixerit: etiam sic miserabilis est. Nam et phariseus uera locutus. nihil tamen offendit male audientem. </div>
            <div type="sub" n="23">sed ei profuit: se bonis priuauit: sibi iis maledictis naufragium intulit. Itaque utrinque ille est qui offendit. </div>
            <div type="sub" n="24">Tu autem si equo animo perferes: duplici ratione lucraris. et quia tibi silentio et modestia deum propicium reddis: et materiam accipis: ut ex uerbis facta emendentur: et gloriam humanam contemnas. </div>
            <div type="sub" n="25">Etenim hic nobis dolor exoritur: quod multi hominum inhiant opinioni. Sic si uoluerimus philozophari probe: intelligemus nihil res humanas esse. </div>
            <div type="sub" n="26">Discamus igitur et uicia nostra recensentes: ea tempore corrigamus. et hoc mense unum: alio aliud: et ita subsequenter meliores efficiamur. </div>
            <div type="sub" n="27">et sic tanquam per gradus quosdam ascendentes per scalam Iacob ad celum perueniamus. </div>
            <div type="sub" n="28">Etenim scale ille mihi per illam uisionem paulatim per uirtutes ascensum significare uidentur: per quam a terra in celum ascendere nobis licet. non gradibus sensibilibus. sed morum incremento et correctione. </div>
            <div type="sub" n="29">Hoc ergo iter: hunc ascensum aggrediamur: ut et celum et celi bona consequamur: gratia et benignitate Ihesu christi cui gloria in secula seculorum. </div>
         </div>
      </div>
      <div type="hom" n="84">
         <div type="title" n="title">Omelia LXXXIV </div>
         <div type="sec" n="1">
            <div type="sub" n="1">Ego in hoc natus sum: et ad hoc ueni in mundum: ut testimonium perhibeam ueritati. Omnis qui est ex ueritate audit uocem meam. </div>
            <div type="sub" n="2">Mirabilis res est patientia: que tanquam in tranquillo portu animum constituit: eumque et ab aduersis uentis et fluctibus tempestatum liberum reddit. </div>
            <div type="sub" n="3">hanc nos christus cum semper: tum maxime docuit cum iudicatus est: ductus huc: illuc distractus. </div>
            <div type="sub" n="4">Etenim apud annam per quam mansuete respondit. et cedenti seruo ea dixit: que omnem fastum tollere potuissent. </div>
            <div type="sub" n="5">et inde ad Caipham: demum ad Pilatum ductus: tota nocte in hiis consumpta: in omnibus miram pretulit mansuetudinem. et dicentibus: maleficum esse: neque quo eum arguerent habentibus. tacuit tamen. </div>
            <div type="sub" n="6">cum de regno interrogatus est. tunc locutus est ad Pilatum erudiens eum: et ad altiora erigens. Quid autem Pilatus illis presentibus Ihesum non interrogat. sed pretorium ingreditur? </div>
            <div type="sub" n="7">magnam quandam de eo habebat opinionem: et sine alicuius tumultu omnia ab eo intelligere uolebat. </div>
            <div type="sub" n="8">Roganti autem quid fecisti nihil ad hoc respondit Ihesus. sed ad id quod ualde cupiebat Pilatus. hoc est de regno suo inquiens. Regnum meum non est de hoc mundo. </div>
            <div type="sub" n="9">quasi dicat. Rex sum. non tamen qualem arbitraris. sed longe prestantior. hinc ostendit nihil mali fecisse. </div>
            <div type="sub" n="10">ut etiam cum prosequitur: in hoc natus sum et ad hoc ueni in mundum ut testimonium perhibeam ueritati. </div>
            <div type="sub" n="11">Inde cum inquit. Omnis qui est ex ueritate audit uocem meam. allicit eum: ut aures his adhibeat. Siquis enim uerus est inquit: et amat ueritatem sane me audiet. </div>
            <div type="sub" n="12">Hoc pacto eum paucis uerbis allicit: ut petat. Quid est ueritas. sed primum rei ipsi instat. </div>
            <div type="sub" n="13">Rogauit autem quoniam tempus id postulabat. nunc eum e iudeorum manibus eripere cogitabat. </div>
            <div type="sub" n="14">ideo exiuit: aitque. Ego nullam in eum inuenio causam. Et considera quam prudenter. Non dixit. Si errauit: et dignus est morte: solemnitati eum condondate. </div>
            <div type="sub" n="15">sed primum omnino excusat. inde ex habundantia rogat: si nolint aliter innocentem dimittere: saltem ut nocentem tempori condonent. Ideo subdidit. Est autem consuetudo uobis ut unum dimittam in pascha. </div>
            <div type="sub" n="16">inde uerecunde. Vultis ergo inquit dimittam uobis regem iudeorum? Clamabant omnes dicentes. Non hunc sed Baraban. </div>
            <div type="sub" n="17">O mentem scelestam. similes sui petunt. Scelestum dimitti: insontem puniri iubent. Hic etiam eis antiquitus mos fuerat. </div>
            <div type="sub" n="18">Tu autem in omnibus considera domini benignitatem. Tunc flagellauit eum Pilatus. Fortasse ut ita sedato iudeorum furore: inde eum dimitteret. </div>
            <div type="sub" n="19">Cum enim prius eum liberare uoluisset. in hoc eis satisfacere arbitratus est: si uerberari: et que tunc facta sunt in eum: fieri permitteret: ut purpurea ueste circumdaretur: et corona spinea eius capiti imponeretur. </div>
            <div type="sub" n="20">ideo ita coronatum ad iudeos eduxit: ut ea ignominia eorum iram et furorem aliquantulum sedaret. </div>
            <div type="sub" n="21">Et quomodo milites hec faciebant. siquidem non preceperat Pilatus? Ad iudeorum gratiam. Neque enim noctu a Pilato iussi cum iuda profecti sunt. sed pecuniam a iudeis allecti omnia audebant. </div>
            <div type="sub" n="22">At Ihesus in his omnibus tacebat. </div>
            <div type="sub" n="23">Tu autem non solum hec uerba audias. sed in animo perpetuo serues uelim: et cum orbis terrarum et angelorum regem a militibus irrisum: et uerbis et re ignominia affectum: et omnia equo animo tolerantem uideris: eum re ipsa imitare. </div>
            <div type="sub" n="24">Cum enim dixisset Pilatus regem iudeorum: ad deridendum: ut regem induerunt. Hoc pacto eduxit eum Pilatus inquiens. Nullam in eo causam inuenio. </div>
            <div type="sub" n="25">Exiuit Ihesus spinis coronatus. non tamen iudeorum ira sedata est. sed clamabant. Crucifige crucifige eum. Videns Pilatus omnia frustra temptari. Accipite inquit eum uos: et crucifigite. </div>
            <div type="sub" n="26">Quibus uerbis constat: ad cohibendum eorum furorem: illa fieri permisisse. Ego inquit nullam in eo causam inuenio. </div>
         </div>
         <div type="sec" n="2">
            <div type="sub" n="1">Animaduerte quot modis iudex Ihesum excusat. sed nihil canes illos mouebat. </div>
            <div type="sub" n="2">Illud enim uerbum. accipite et crucifigite. indignantis est et mouentis: ut ipsi rem non permissam patrarent. Ipsi duxerant eum ut presidis iudicio damnaretur. </div>
            <div type="sub" n="3">contra autem contigit ut potius sententia eius absolueret: Quod ueriti. Nos legem habemus inquiunt: et secundum legem debet mori quia filium dei se fecit. </div>
            <div type="sub" n="4">Quomodo ergo dicente preside. accipite eum et secundum legem uestram iudicate eum. dixerunt sibi non licere quemquam interficere. nunc legem afferunt quod mori debeat? </div>
            <div type="sub" n="5">Et considera accusationem. filium dei se facit. hoc crimini dandum est. Dic queso quid mirum: ut qui dei opera facit: si se dei filium nuncupet? Quid christus? </div>
            <div type="sub" n="6">Nihil respondet: implens propheticum illud quod non aperit os suum. in humilitate sua iudicium eius elatum est. </div>
            <div type="sub" n="7">Tum Pilatus cum audiret quod se dei filium faceret: ne id uerum esset: et contra legem facere putaretur: formidauit. </div>
            <div type="sub" n="8">Iudei cum id re et uerbis intelligerent: non sunt perterriti. sed interimunt quem adorare debuissent. </div>
            <div type="sub" n="9">Ideo Pilatus trepidus: aliis omissis. an esset christus interrogat. cui Ihesus non respondit. </div>
            <div type="sub" n="10">Nam cum audisset. In hoc natus sum: et ad hoc ueni. et regnum meum non est de hoc mundo. et propterea eum absoluere debuisset. obtemperauit tamen furori iudeorum: </div>
            <div type="sub" n="11">qui cum nihil amplius quod criminarentur haberent: ad publicum crimen confugiunt dicentes. Omnis qui se regem facit: contradicit cesari. </div>
            <div type="sub" n="12">Inquirendum igitur diligenter an tirannidem affectaret: et regno cesarem depellere temptaret. </div>
            <div type="sub" n="13">sed non inuestigat diligenter. ideo nihil ei respondet: cum sciret frustra omnia. </div>
            <div type="sub" n="14">Preterea rebus testimonium perhibentibus: noluit uerbis conuincere neque excusationem adducere: ostendens sponte ad hoc uenisse. </div>
            <div type="sub" n="15">Cum taceret. inquit Pilatus. Nescis quia potestatem habeo crucifigere te? Vides quomodo seipsum condempnauit? Si in tua potestate est: quare insontem non dimittis? </div>
            <div type="sub" n="16">Cum ergo contra se sententiam tulisset inquit Ihesus. Qui tradidit me tibi: maius peccatum habet: indicans ipsum quoque reum esse criminis. </div>
            <div type="sub" n="17">Et ut tumorem eius deprimeret. Non haberes potestatem: nisi tibi datum esset desuper. Ex quo significat non simpliciter: et ut res plurimum solent. sed mistice euenisse. </div>
            <div type="sub" n="18">Sed ne ea particula. nisi esset tibi datum desuper: nullo ipsi crimini ascribendum duceres. ideo inquit. maius peccatum habet qui tradidit me tibi. </div>
            <div type="sub" n="19">Atqui: si datum erat: neque hic neque illi rei erant criminis? Frustra hec dicis. hoc uerbum. datum: in hoc loco permissiuum est: quasi diceret. Permisit hec fieri. Non tamen propterea uos non accusandi. </div>
            <div type="sub" n="20">Perterruit eum uerbis: et manifestam attulit excusationem. Et exinde querebat Pilatus dimittere eum. iudei autem clamabant. Si hunc dimittis: non es amicus cesaris. </div>
            <div type="sub" n="21">Cum enim a sua lege crimina non proficerent: maligne externum adducunt dicentes. Omnis enim qui se regem facit: contradicit cesari. </div>
            <div type="sub" n="22">Et quod tirannidis argumentum? Vnde hoc potest ostendi? A purpura: a diademate: ab ornatu: a satellitibus? </div>
            <div type="sub" n="23">Nonne solus semper cum duodecim discipulis ambulabat: et uilibus utebatur: cibis: uestibus: domo? Sed O impudentiam: O intempestiuam formidinem. </div>
            <div type="sub" n="24">Pilatus enim iam periclitari arbitratus: si id negligeret. egreditur ut rem inquirat. Hoc enim significat cum sedisse dicit. </div>
            <div type="sub" n="25">et nulla habita questione tradit eum: se eis persuadere existimans. Quod apparet cum inquit. Ecce rex uester. </div>
            <div type="sub" n="26">Et cum illi dixissent. Crucifige eum. Iterum ait. Regem uestrum crucifigam. Responderunt pontifices. Non habemus regem: nisi cesarem. Sponte se reos professi sunt. </div>
            <div type="sub" n="27">Ideo eos deus tradidit: quando ipsi primi prouidentia et protectione ipsius se subtraxerunt. et cum uno ore regnum abnegassent: permisit suis ipsorum sententiis eos decidere. </div>
            <div type="sub" n="28">Atqui: ea uerba omnem iram sedare iam debuissent. sed timuerunt ne dimissus iterum plebem alliceret: quod ne eueniret omnia conabantur. </div>
            <div type="sub" n="29">Graue enim quiddam est ambicio: graue inquam et que animam perdere ualeat: cuius gratia nunquam eum audiebant. </div>
            <div type="sub" n="30">Pilatus quidem solo uerbo uoluit eum dimittere. hi perstant dicentes. Crucifige. Et cur tantopere hanc eius mortem affectabant? </div>
            <div type="sub" n="31">Quia ignominiosa erat. Veriti ergo ne eius postmodum memoria seruaretur. hanc mortem elegerunt: nescii quod cum impeditur: magis apparet ueritas. </div>
            <div type="sub" n="32">Nam quod hoc formidarent: audi quid dicant. Nos audiuimus: quia seductor ille dixit. post tres dies resurgam. </div>
            <div type="sub" n="33">Idcirco omnibus modis annitebantur. ut posteris esset abhominabilis. Et identidem clamabant. Crucifige. Erat turba incomposita et a principibus corrupta. </div>
         </div>
         <div type="sec" n="3">
            <div type="sub" n="1">Nos autem non modo hec legamus. sed animo recondamus. hoc est coronam spineam uestimentum: arundinem: alapas: sputa: irrisiones: </div>
            <div type="sub" n="2">que frequenter mente repetita: satis omnem iram sedare poterunt: et si ludibrio erimus: siquid iniuste patiemur: frequenter dicamus. Non est seruus maior domino suo. </div>
            <div type="sub" n="3">et allatrantium iudeorum uerba nobis subeant: cum dixerunt. Demonium habes. et samaritanus es. et in beelzebub principe demoniorum eiicit demonia. </div>
            <div type="sub" n="4">Et ideo hec omnia pertulit: ut eius uestigia imitemur: et maledicta perferamus: </div>
            <div type="sub" n="5">que ipse grauissima. non solum pertulit. sed omnia fecit ut ipsos illatores saluos faceret: et ad eorum salutem Apostolos misit. </div>
            <div type="sub" n="6">Audis eos dicentes. Scimus: ignoranter fecistis: ut ad penitentiam adducerent. </div>
            <div type="sub" n="7">hec nos imitemur. nihil enim adeo deum placat: ut inimicorum dilectio: et cura eis benefaciendi. </div>
            <div type="sub" n="8">Cum quis te persequitur. non ipsum. sed demonem instigantem considera: et aduersus illum iram seda: et miserere quod ita a diabolo irritetur: </div>
            <div type="sub" n="9">a quo sibi mendacium oritur: multo magis et iniusta ira. Non sunt christianorum maledicta. </div>
            <div type="sub" n="10">nam qui flere iubetur: et qui audit. ue uobis qui ridetis. inde maledicit: insectatur: furit. non ipse contra: maledictis. sed lacrimis prosequendus est. </div>
            <div type="sub" n="11">Nam et christus iude misertus est qui nobis re ipsa in omnibus imitandus est. quid nisi fecerimus: frustra nati sumus: uel ad malum potius. </div>
            <div type="sub" n="12">Neque enim fides sufficiens est ad regnum consequendum. sed magis perperam uiuentes condemnabit. </div>
            <div type="sub" n="13">Qui enim nouit uoluntatem domini sui et non facit: multum uapulabit. et iterum. Si non uenissem inquit: et locutus eis non fuissem: peccatum non haberent. </div>
            <div type="sub" n="14">Quam ergo habebimus excusationem cum penetralia ingredi dignati recusauerimus. et communicantes misteria gentilibus eorum ignaris: peiores inueniamur? </div>
            <div type="sub" n="15">Si illi ob inanem gloriam tantam pre se tulerunt sapientiam longe magis nos decet: ut deo placeamus uirtutibus inuigilare: </div>
            <div type="sub" n="16">Illi nonnunquam suam contempserunt animam: et filios demonum insania bellis deuouerunt. </div>
            <div type="sub" n="17">Nos neque pecuniam propter christum contemnimus. non iram ponimus. sed inflamur: et febricitantium more incendimur. </div>
            <div type="sub" n="18">Et quemadmodum illi morbo uexati. ita et nos affectu distracti: iram: auaritiam: reliquas cupiditates sistere nunquam possumus. </div>
            <div type="sub" n="19">Ideo erubesco simul atque obstupesco: cum multos gentilium pecuniarum contemptores: nos omnes insaniantes uideam. </div>
            <div type="sub" n="20">Quod si qui etiam nostrorum eas contemnunt: aliis affectibus: furore uidelicet: et inuidia: consumuntur. Difficile sane est ueram sapientiam inuenire. </div>
            <div type="sub" n="21">Quanam gratia? Remedia scripturarum negligimus: neque cum contritione fletu et planctu eis attendimus. sed simpliciter et inconsiderate: siquando ad legendum adducimur. </div>
            <div type="sub" n="22">Propterea cum graue secularium rerum onus iucumbit: omnia inundat: et siquid profecimus aufert. </div>
            <div type="sub" n="23">Neque enim siquis uulnus acceperit: et medicinam imposuerit: non diligenter alligabit. sed decidere permittet. </div>
            <div type="sub" n="24">Neque aquam: puluerem: et alia uulneri contraria: non cauebit: ne grauius malum sequatur. non medicine sed proprie desidie culpa. </div>
            <div type="sub" n="25">Hoc nobis accidere solet cum diuinis sermonibus parum: secularibus semper attendimus. </div>
            <div type="sub" n="26">Ita semen omne suffocatur: fructus nullus prouenit. Quod ne accidat in celum paululum suspiciamus: mortuorum monumenta et tumulos consideremus: </div>
            <div type="sub" n="27">et nos eundem exitum manere: eandem migrandi necessitatem: nonnunquam ante uesperum imminere: in mente ueniat. Preparemur ergo huic profectioni. Multo nobis uiactico opus est. </div>
            <div type="sub" n="28">nam et multus labor: multus estus. magna solitudo: peragranda est. Nullum est diuersorium neque forum: ubi nobis necessaria comparare possimus: nisi hinc omnia nobiscum auferamus. </div>
            <div type="sub" n="29">Audi quid dicant uirgines. Ite ad uendentes: et euntes non inuenerunt. Audi Abraam. Chaos est inter nos et uos. </div>
            <div type="sub" n="30">Audi Hiezechielem. De die illo. Noe Iob et Dauid filios suos non liberabunt. sed hec utinam nos non audiamus uerba. sed accipientes hinc que ad eternam uitam nobis sufficiant uiatica: </div>
            <div type="sub" n="31">cum fiducia uideamus dominum nostrum Ihesum cum quo patri simul et spiritui sancto gloria imperium honor et nunc et semper et in secula seculorum. </div>
         </div>
      </div>
      <div type="hom" n="85">
         <div type="title" n="title">Omelia LXXXV </div>
         <div type="sec" n="1">
            <div type="sub" n="1">Tunc ergo tradidit eis illum ut crucifigeretur. Susceperunt autem Ihesum et eduxerunt: et baiulans sibi crucem exiuit in eum qui dicitur caluarie locus. </div>
            <div type="sub" n="2">Felicitates facile improuidos deiicere: et prosternere assolent. ita et iudei a principio diuino freti auxilio. legem regni gentium querebant. </div>
            <div type="sub" n="3">et in eremo post manna ceparum recordabantur. Itidem et hic: christi regnum recusantes: cesaris implorabant. </div>
            <div type="sub" n="4">ideo in regem secundum sententiam suam inciderunt. Quod cum audisset Pilatus tradidit eum ut crucifigeretur. et quaminiustissime. </div>
            <div type="sub" n="5">erat enim inuestigandum: an regnum affectasset. sed solo metu tulit sententiam. Quod ne committeret: christus eum admonuerat inquiens. Regnum meum non est de hoc mundo. </div>
            <div type="sub" n="6">sed presentibus omnino addictus: nihil magnum sapere uoluit. quamuis uxoris somnium eum perterrere debuisset. </div>
            <div type="sub" n="7">sed nullo horum factus est melior. Neque celum suspexit. sed tradidit eum. Et ei crucem tanquam reo imposuerunt. </div>
            <div type="sub" n="8">lignum delegerunt: neque figuram considerarunt. Etenim Isaac ligna portauit. </div>
            <div type="sub" n="9">sed tunc in patris uoluntate tantum constitit. figura enim erat. Nunc res secuta est: quia ueritas. Et exiuit in eum qui dicitur caluarie locus. </div>
            <div type="sub" n="10">Vbi quidem dicunt Adam et mortuum et sepultum esse. et Ihesum ubi mors dominata est: ibidem tropheum erexisse. hoc est crucem: quam tulit contra mortis tirannidem. </div>
            <div type="sub" n="11">Et quemadmodum uictores. ita Ihesus uictorie signa humeris tulit. Quid enim si id alio animo fecerunt iudei? </div>
            <div type="sub" n="12">Crucifigunt autem eum cum latronibus. Inuiti etiam in hoc prophetiam implentes. Que enim illi ad ignominiam faciebant: iis ueritas implebatur: ut intelligas: quanta eorum uis. </div>
            <div type="sub" n="13">Hoc namque antiquitus propheta predixerat. quod cum iniquis reputatus est. Voluit demon rem ipsam obtegere. non tamen ualuit. </div>
            <div type="sub" n="14">Crucifixi sunt tres. claruit unus Ihesus. ut intelligas eius uirtute omnia prouenisse. </div>
            <div type="sub" n="15">Atque tribus crucifixis miracula paruerunt. nemo tamen ullum: alteri latronum attribuit sed soli Ihesu. Ita diaboli insidie irrite facte sunt. et in eius caput omnimodo irruerunt. </div>
            <div type="sub" n="16">Nam ex duobus unus saluus factus est. Non solum igitur crucifixi gloriam non offendit. sed non parum auxit. </div>
            <div type="sub" n="17">Neque enim minus fuit in cruce latronem conuerti: et in paradisum intrare: quam petras collidi. Scripsit autem et titulum Pilatus. cum ut iudeos ulcisceretur. tum ut christum excusaret. </div>
            <div type="sub" n="18">Nam cum tanquam prauum tradidissent: et sententiam hanc latronum societate confirmare uellent. ne quis iam turpem mortis notam inurere: et tanquam malum et perditum eum accusare posset: </div>
            <div type="sub" n="19">ut calumniantium os obstrueret: in regem suum insurexisse eos denunciat: et tanquam tropheo cuipiam litteras insculpsit clara uoce et uictoriam et regnum profitentes. quamuis non perfecte. </div>
            <div type="sub" n="20">Ne quod hoc una lingua. sed tribus demonstrauit. Cum enim credibile esset multas ad festum nationes conuenisse: ne quis excusationem ignorasset: linguis omnibus: iudeorum immanitas notata est. </div>
            <div type="sub" n="21">Hoc autem egreferebant iudei. Atqui: quid hoc uobis nocebat? Nihil. Nam si mortalis erat et imbecillis et moriturus. Quid scripturam timuistis: quod esset rex iudeorum. </div>
            <div type="sub" n="22">Et quid dicunt ut scriberet? Quia ipse dixit. eius fuisset temeritati et iactantie asscribendum. </div>
            <div type="sub" n="23">Non tamen Pilatus mutatus est. sed perstitit in sententia. Non parua in hoc dispensatio. sed hinc pendet. </div>
            <div type="sub" n="24">Cum enim postmodum defossum esset lignum crucis: nulla de eo cura suscepta. cum et fideles timerent: et aliis uacarent. </div>
            <div type="sub" n="25">contigit ut diu post perquireretur. et cum tres cruces inuente essent: </div>
            <div type="sub" n="26">par est: ut et quia media erat et propter titulum domini crucem agnitam. nam latronum cruces titulum non habebant. </div>
            <div type="sub" n="27">Milites autem diuiserunt Ihesu uestimenta. sed non tunicam. Ecce quomodo semper malefaciendo prophetias implent. Nam et hoc predictum fuerat. </div>
            <div type="sub" n="28">Atqui: tres erant crucifixi. sed prophetie in Ihesu implebantur. Quare enim non idem in aliis fecerant? </div>
            <div type="sub" n="29">Tu autem prophetie certitudinem considera. Non enim quod partiti sint tantum. sed quod non sint partiti predixit. Nam uestimenta partiti sunt. non autem tunicam. sed sortem super ea iecerunt. </div>
            <div type="sub" n="30">Quod autem dicit desuper contexta: non simpliciter ponitur. sed alii allegoriam id significare dicunt: quod non simpliciter homo esset crucifixus. sed desuper habuerit diuinitatem. </div>
         </div>
         <div type="sec" n="2">
            <div type="sub" n="1">Alii dicunt per illud genus uestis euangelistam historiam narrare. Nam in palestina ex duobus pannis uestes contexunt: quod significans Iohannes inquit desuper contextam. </div>
            <div type="sub" n="2">Quod mihi dicere uidetur: ut uestimentorum uilitatem ostenderet. Nam quemadmodum in aliis omnibus: ita in habitu uilem speciem preferebat. </div>
            <div type="sub" n="3">Et milites hec faciebant. Ipse autem crucifixus matrem suam discipulo commendat: erudiens nos: ad ultimum usque spiritum parentum curam habendam. </div>
            <div type="sub" n="4">Cum intempestiue ab ea appellatus est. inquit. Quid mihi et tibi mulier? et alibi. Que est mater mea? hic immensam caritatem ostendit. Et commendat eam discipulo quem diligebat. </div>
            <div type="sub" n="5">Iterum nomen suum modeste subticet Iohannes. Nam si se iactare uoluisset: quamobrem diligerentur exposuisset. Credibile enim est magnam esse: et admirandam. </div>
            <div type="sub" n="6">Qua autem gratia nihil aliud dicit Iohanni: neque eum consolatur? Quod intempestiuum erat. Preterea non paruo eum honore his uerbis afficiebat: neque parum presentie sue premium capiebat. </div>
            <div type="sub" n="7">Tu autem considera: quomodo crucifixus omnia sine aliqua perturbatione transegit. discipulo matrem commendauit. prophetias impleuit. latroni spem bonam dedit. Atqui: antequam crucifigeretur: sudauit: perturbatus est: timuit. </div>
            <div type="sub" n="8">Quid hoc sibi uult? Nihil dubii. nihil non manifestum. Illic enim nature imbecillitas. hic potestas demonstrata est. </div>
            <div type="sub" n="9">Preterea his nos duobus admonet: ut licet ante mala perturbemur. non tamen absistendum est. quin ea subeamus. et cum in certamen descendimus: omnia facilia et leuia putanda sunt. </div>
            <div type="sub" n="10">Nolimus ergo mortem formidare. Insitus est anime naturaliter uiuendi amor: sed in nobis est: uel hoc uinculum soluere: et eam minuere cupiditatem: uel ligare et uehementiorem efficere. </div>
            <div type="sub" n="11">Quemadmodum enim nobis desiderium inest coitus. cum autem philosophamur id cohibemus. ita et in uita accidit. </div>
            <div type="sub" n="12">Nam sicut ad seruandam prolis successionem: deus procreandi cupiditatem hominibus indidit. non tamen prohibens altiorem continentie uiam. </div>
            <div type="sub" n="13">ita et uite nobis inseuit desiderium: prohibens ne quis se interimat. non impediens tamen ut presentem uitam contemnat. </div>
            <div type="sub" n="14">hec considerantibus modus seruandus est: ne sponte quis sibi mortem consciscat. etiam si innumeris uexetur calamitatibus: neque cum deo placuerit eam fugiat et reformidet. sed presenti animo subeat et futuram uitam huic preferat. </div>
            <div type="sub" n="15">Stabant autem mulieres iuxta crucem: et imbecillior sexus tunc fortior apparuit. ita omnia reformauit. Ipse matrem commendans inquit. Ecce filius tuus. </div>
            <div type="sub" n="16">O honorem quem discipulo tribuit. Cum enim iam abiret: matris curam discipulo reliquit. </div>
            <div type="sub" n="17">Nam cum par esset: utpote matrem dolere et protectionem querere: merito dilecto commendat: cui etiam inquit. Ecce mater tua. </div>
            <div type="sub" n="18">Hoc dixit ut dilectione deuincerentur: quo cognito discipulus eam secum adduxit. </div>
            <div type="sub" n="19">Sed cur non alius cuiuspiam mulieris meminit cum adessent? Admonens quiddam amplius matribus tribuendum. </div>
            <div type="sub" n="20">Vt enim cum spiritalia impediunt parentes: ne cognoscendi quidem sunt. ita cum nihil impediunt: merito omnia iis sunt tribuenda: et omnibus preferendi. quia genuerunt. quod educarunt. quod innumeras pro ipsis molestias subierunt. </div>
            <div type="sub" n="21">Ita Martionis reprimitur impudentia. Nam si non esset secundum carnem natus: neque matrem habuisset quam tantopere curaret. </div>
            <div type="sub" n="22">Postea sciens Ihesus quia iam omnia consumata sunt. hoc est que dispensata erant. </div>
            <div type="sub" n="23">Vbique demonstrare annititur nouam hanc mortem fuisse. Siquidem in potestate morientis erat: ne priusquam ipse uellet: et omnia impleta essent: moreretur. </div>
            <div type="sub" n="24">Ideo dicebat. Potestatem habeo ponendi animam meam: et potestatem habeo iterum sumendi eam. </div>
            <div type="sub" n="25">Sciens ergo omnia consumata ait. Sicio: etiam hoc uerbo prophetiam implens. Tu autem astantium prauitatem intellige. </div>
            <div type="sub" n="26">Nam licet innumeros habeamus inimicos qui nos grauissime persecuti sint: cum tamen interimi eos uidemus: flectimur misericordia. hi uero nihil moti: </div>
            <div type="sub" n="27">magis efferantur: et irrident: acetumque in spongia porrigunt: ut bibat: tanquam reus. Nam propter hoc isopum additur. </div>
            <div type="sub" n="28">Quo gustato mortuus est. Vides quam non perturbate et quampotenter omnia transigentem? Quod et prosequens ostendit. </div>
            <div type="sub" n="29">Cum omnia consumata essent: inclinato capite: quod affixum non erat: tradidit spiritum. hoc est exspirauit. Atqui: non post inclinatum caput exspiratur. sed post exspirationem caput inclinatur. </div>
            <div type="sub" n="30">hic autem contra accidit: per quod ostendit eum euangelista: esse omnium dominum. </div>
         </div>
         <div type="sec" n="3">
            <div type="sub" n="1">Iudei autem camelum deuorantes: et culicem excolantes: tantum nefas ausi: de die consultant. </div>
            <div type="sub" n="2">quoniam parasceue erat: ut non remanerent in cruce corpora sabbato. rogauerunt Pilatum: ut frangerentur eorum crura. </div>
            <div type="sub" n="3">Vides quanti sit ueritas? Per ea que illi faciunt prophetia impletur. Alia enim ex hoc manifestata est. </div>
            <div type="sub" n="4">Venerunt milites. et aliorum fregerunt crura. non christi. sed ad iudeorum gratiam conciliandam latus eius lancea aperuerunt. et mortuo adhuc insultant. </div>
            <div type="sub" n="5">O pessimam uoluntatem: ac scelestissimam. Noli tamen perturbari dilectissime. Que enim malo illi animo patrati sunt: ueritati consentiebant. </div>
            <div type="sub" n="6">prophetia hinc impleta est inquiens. Videbunt in quem transfixerunt. Neque hoc tantum. sed non credituris fuit fidei argumentum: ut Thome et qui cum eo erant. </div>
            <div type="sub" n="7">Ad hec et arcanum misterium consumatum est. Exiuit enim sanguis et aqua. Non casu et simpliciter hi fontes scaturierunt. sed quoniam ex ambobus ecclesia constituta est. </div>
            <div type="sub" n="8">Sciunt hoc iniciati. per aquam enim regenerati. sanguine et carne nutriti. Hinc misteria ortum habent: ut quotiens ad admirandum calicem accedis: tanquam ab ipso latere hauriens accedas. </div>
            <div type="sub" n="9">Et qui uidit testimonium perhibuit et uerum est testimonium eius. hoc est non aliunde audiui. sed ipse affui. Et uerum est testimonium. et merito sane. </div>
            <div type="sub" n="10">Contumelias narrat. non magnum aliquid et admirabile: ut possis quicquam suspicari. </div>
            <div type="sub" n="11">Hic hereticorum os cauet. et futura predicit misteria. Et repositum thesaurum considerans: super iis que euentura erant consultat. </div>
            <div type="sub" n="12">Impletur etiam et illa prophetia. Os eius non comminuent. Licet enim de iudeorum agno hoc dictum sit. transiuit tamen figura illa ad ueritatem. Et multo magis. propterea et prophete meminit. </div>
            <div type="sub" n="13">cum enim suum attulisset testimonium: et non uideretur fide dignum. adducit Moisen: quod non temere id factum est. sed antiquitus predictum: quod os eius non comminuetur: </div>
            <div type="sub" n="14">et per se quoque prophete fidem facit. Hec dixi inquit ut intelligatis conuenientiam inter figuram et ueritatem. Vides quantum adhibet diligentiam: ut credatur: quod turpe et ignominiosum uidebatur? </div>
            <div type="sub" n="15">Illudere enim mortuo: quam ipsum crucis supplicium longe peius est. Verumtamen hec dixi inquit: et magna quidem diligentia: ut credatis. Nemo igitur his fidem non adhibeat: neque pudore nostra offendat. </div>
            <div type="sub" n="16">Que enim maxime ignominiosa uidentur: hec sunt nostrorum bonorum honestissima. Post hec autem rogauit Pilatum Ioseph ab arimathia: eo quod esset discipulus Ihesu. non ex duodecim. sed fortasse ex septuaginta. </div>
            <div type="sub" n="17">Iam enim putantes sedatam iram iudeorum: ad crucem libere accesserunt: et funus curabant. Accedens ergo ad Pilatum corpus Ihesu rogat: et concessum est. Nam cur non debuisset? </div>
            <div type="sub" n="18">Iuuit autem ipsum et Nicodemus: et magnifice sepeliuit. Adhuc enim de eo tanquam de puro homine opinabantur: </div>
            <div type="sub" n="19">et ea ferunt aromata: que maxime corpora seruare solent. quod nihil magnum de Ihesu ipsos existimare arguebat. Multum tamen amorem pre se ferunt. </div>
            <div type="sub" n="20">Sed quare nullus ex duodecim eo accessit? Non Iohannes non Petrus non alius ex primis? Neque hoc silet discipulus. </div>
            <div type="sub" n="21">Si iudeorum metu quis diceret. et hi eodem metu tenebantur. Inquit enim discipulum occultum fuisse: propter metum iudeorum. </div>
            <div type="sub" n="22">Neque dici posset quod contemneret. sed timens accedebat: Iohannes autem qui affuerat: et uiderat expirantem: hic non affuit. Quid ad hoc dicendum? </div>
            <div type="sub" n="23">Mihi uidetur nobilissimum fuisse Ioseph: quod ex sepulcro constat: et Pilato erat notus. </div>
            <div type="sub" n="24">Quare impetrauit et sepeliuit Ihesum. non ut reum. sed magnifice secundum iudeorum consuetudinem: tanquam magnum aliquem et admirabilem. </div>
         </div>
         <div type="sec" n="4">
            <div type="sub" n="1">Cum enim tempore urgerentur (Nona enim hora mortuus erat: et dum peteret eum a Pilato: et dum lauarent. iam uespere aduentarat: quo tempore nihil licebat operari) in proximum monumentum posuerunt. </div>
            <div type="sub" n="2">Dispensatum est enim ut in nouo monumento sepeliretur: in quo nemo positus fuerat: ne quis alium resurrexisse arbitraretur: </div>
            <div type="sub" n="3">et ut discipuli eo facile se conferre possent: et que fierent in propinquo intuerentur: et ut sepulture testes. non ipsi tantum. sed inimici essent. </div>
            <div type="sub" n="4">Signaculum enim et custodes sepulcro impositi: sepulture erant testimonio. Resurrectionem autem non minus manifestari christus uoluit. </div>
            <div type="sub" n="5">quare discipuli multum annituntur ostendere: quod mortuus sit. Resurrectionem enim: omne futurum tempus erat confirmaturum. </div>
            <div type="sub" n="6">Mors si tunc dubia fuisset: resurrectionis ratio non constaret. Neque horum tantum gratia prope uoluit sepeliri. sed ne falso potuisset quispiam furtum insimulare. </div>
            <div type="sub" n="7">Vna autem sabbatorum hoc est die dominico cum adhuc tenebre essent: maria magdalena uenit mane et uidit lapidem reuolutum a monumento. </div>
            <div type="sub" n="8">Surrexerat Ihesus: et lapide: et signis impositis. Sed cum hoc manifestari oporteret: post resurrectionem aperuit monumentum. et ita res credita est. </div>
            <div type="sub" n="9">Hoc mariam mouit. Maxime namque magistrum diligebat. postquam sabbatum preteriit cessare non potuit. </div>
            <div type="sub" n="10">sed cum adhuc essent tenebre: a loco sibi aliquam querens consolationem: eo se contulit. et cum uideret lapidem reuolutum. neque intrauit: neque introspexit. sed ad discipulos cucurrit: ex nimio desiderio. </div>
            <div type="sub" n="11">Id enim curabat quam citissime quid de corpore factum esset intelligere. hoc et cursus et uerba significarunt. Tulerunt inquit dominum meum: et nescio ubi posuerunt eum. </div>
            <div type="sub" n="12">Ecce quomodo nondum quicquam de resurrectione certum norat. sed esse ablatum suspicata est: et simpliciter omnia discipulis nunciat. </div>
            <div type="sub" n="13">Euangelista autem tanta laude mulierem non fraudauit: neque sibi dedecori arbitratus est: ut ab ea noctu profecta primum hec intelligerent. Hoc pacto semper eius ueritas lucet. </div>
            <div type="sub" n="14">Cum uenisset maria: et id significasset. audientes illi ad sepulcrum properant: et uident linteamina posita: quod erat resurrectionis signum. </div>
            <div type="sub" n="15">Neque enim si qui corpus abstulissent: illa reliquissent. Neque si furati essent: sudarium inuoluere: et ponere in unum locum curassent. sed ut erat corpus abstulissent. </div>
            <div type="sub" n="16">Propterea predixit Iohannes: quod cum multa mirra esset sepultus: que non minus quam plumbum corpori linteamina conglutinat. </div>
            <div type="sub" n="17">Vt cum audieris sudaria in sepulcro relicta: furto abreptum non arbitreris. Non enim fur adeo stultus fuisset: ut in superflua re tantum laborasset. </div>
            <div type="sub" n="18">Quanam gratia sudaria dimisit? Quomodo id faciendo latere potuit? Etenim diutius in eo erat immorandum: et deprehendi potuisset. </div>
            <div type="sub" n="19">Cur linteamina posita erant et sudarium separatim inuolutum? </div>
            <div type="sub" n="20">Vt intelligeres non perturbate et festinanter fecisse. Ex hoc resurrectionem crediderunt. </div>
            <div type="sub" n="21">Ideo postmodum apparuit eis christus. quia non uidendo crediderunt. Considera hoc in loco euangeliste humilitatem: quomodo certitudinem resurrectionis Petro manifestatam dicit. </div>
            <div type="sub" n="22">precedens enim uisis linteaminibus positis nihil amplius perquirit. sed discedit. ille autem feruore quodam ingressus omnia quesiuit diligenter: et amplius uidit: </div>
            <div type="sub" n="23">et tunc consolatus est uidendo linteamina posita: et sudarium separatim reuolutum: quod bene diligentem arguebat. </div>
         </div>
         <div type="sec" n="5">
            <div type="sub" n="1">Tu autem cum audieris nudum dominum resurrexisse: cessa queso ab insana funeris impensa. </div>
            <div type="sub" n="2">Quid sibi hoc superfluum uult: et inutile dispendium: quod ipsis qui faciunt plurimum affert detrimenti: mortuis nullam utilitatem: uel damnum potius. </div>
            <div type="sub" n="3">Sumptuosa namque sepultura nonnumquam causa est: ut fures cadauer effodiant: et nudum et insepultum proiiciant. </div>
            <div type="sub" n="4">Sed o inanem gloriam. quantam etiam in luctu uim: quantam amentiam ostendit? </div>
            <div type="sub" n="5">Multi igitur: ne id accidat tenuia scindunt linteamina: et multis implent aromatibus: ut duplici ratione inutilia furibus reddantur: ita terre mandant. </div>
            <div type="sub" n="6">Nonne hec insanientium. nonne furentium sunt ambitionem pre se ferre: et rursus tollere? Sane inquit ut nulla furandi sit occasio hec omnia molimur. </div>
            <div type="sub" n="7">Quid ergo si nemo furabitur? Nonne tinee et uermes consument. Et si non hi: nonne tempus et putredo? </div>
            <div type="sub" n="8">Sed esto neque fures: neque uermes: neque tempus: neque aliud quippiam timendum. sed corpus ad resurrectionem usque intactum permansurum: </div>
            <div type="sub" n="9">et ea omnia noua preseruari. quid inde mortuis emolumenti cum nudum corpus resurgit? Hec enim hic remanent: nihil illi examini conferunt. </div>
            <div type="sub" n="10">Sed cur inquies id in christo seruatum est? Merito sane. Noli hec humanis rebus comparare. Nam et ungentum effudit meretrix: et sanctos pedes unxit. </div>
            <div type="sub" n="11">Quod si de hoc dicendum est. Hec primum a non intelligentibus resurrectionis rationem: facta sunt. ideo inquit. Sicut mos erat iudeis. </div>
            <div type="sub" n="12">Neque enim ex duodecim hec fecerant. sed qui non multo Ihesum honore prosecuti sunt. Duodecim autem non sic. sed morti: cedibus et periculis: pro eo se exposuerunt: </div>
            <div type="sub" n="13">qui honor longe maior. Preterea ut dixi de hominibus nobis nunc sermo est. Illa autem domino exhibita sunt. </div>
            <div type="sub" n="14">Et ut intelligas nulli cure hec christo esse inquit. Esurientem me uidistis: et dedistis mihi manducare. Sicientem: et dedistis mihi bibere. nudum et induistis me: </div>
            <div type="sub" n="15">non autem mortuum et sepelistis. Quod ego. non ut sepulturam tollam: dico. Absit. sed luxuriam et superfluam ambitionem. </div>
            <div type="sub" n="16">Affectus inquit: et dolor: et mortui misericordia hec suadet. Non est misericordia. sed inanis gloria. </div>
            <div type="sub" n="17">Nam si uis mortui misereri: aliam tibi uiam ornandi funeris ostendam. et docebo te iis mortuum uestibus ornare: que simul cum eo resurgent: et conspicuum reddent. </div>
            <div type="sub" n="18">hee uestes nec tineis corroduntur: neque tempore consumuntur: neque diripiuntur a furibus. </div>
            <div type="sub" n="19">Que nam hee sunt? Elemosine uestis est: que resurget. Elemosina tanquam signaculum cum eo. His uestibus fulgebunt: qui tunc audient. Esurientem me uidistis: et dedistis mihi manducare: </div>
            <div type="sub" n="20">he insignes faciunt: he conspicuos: he securos. Presentia enim nihil aliud sunt quam tinearum et uermium esca. </div>
            <div type="sub" n="21">Non tamen sepulturam prohibeo. sed modus seruetur: ut tegatur corpus. non nudum mandetur terre. </div>
            <div type="sub" n="22">Nam si uiuentibus preciptur: ne quid habeant preter uestimentum. longe magis mortuis. Neque enim ita mortuus ueste indiget: ut uiuus. </div>
            <div type="sub" n="23">Dum enim uiuimus et frigoris gratia: et caloris: et pudoris: uestibus egemus. mortuis nulla horum impendet necessitas. Ne nudum iaceat corpus operiendum est. </div>
            <div type="sub" n="24">In primis autem terram optimum habemus operimentum: et ipsi corporum nature decentius. </div>
            <div type="sub" n="25">Quod si ubi tot necessitates urgent: nihil superfluum est inquirendum. multo minus ubi ille cessant. </div>
         </div>
         <div type="sec" n="6">
            <div type="sub" n="1">Sed qui uiderint ridebunt inquies. Quid tum? Quamuis ridearis minime curandum est stulti iudicium. sed potius multi te admirabuntur. et doctrinam nostram prosequentur. </div>
            <div type="sub" n="2">Non enim hec digna risu sunt. sed illa que nunc facimus: cum lugemus: cum plangimus: cum simul nos cum mortuo defodimus. hec et risu: et supplicio digna. </div>
            <div type="sub" n="3">In his autem: et modo sumptibus adhibendo: sapientia uti perquam laudabile est: et omnes nobis plaudent: et christi uirtutem admirabuntur: et dicent. pape. Quanta est crucifixi potentia? </div>
            <div type="sub" n="4">Persuasit morientibus: et iis qui corrumpuntur non esse mortem. Non enim ut in pereuntes afficuntur. sed ut in meliorem locum migrantes. </div>
            <div type="sub" n="5">Persuasit corpus hoc mortale et terrenum uestem induere: serica et auro distincta: longe preciosiorem. hoc est immortalitatem. </div>
            <div type="sub" n="6">Quamobrem non multum de sepultura curant. sed sepulturam optimam: putant uitam optimam. Hec si ita nos philosphari: uiderint: dicent. </div>
            <div type="sub" n="7">sin plangentes: effeminatos: circumstantes plorantibus mulieribus: ridebunt: et exprobrabunt: et maiorem in modum reprehendent et impensam amentiam appellabunt. Etenim hec accusari audimus: et merito sane. </div>
            <div type="sub" n="8">Quam enim habebimus excusationem: cum corpus tabe et uermibus mox consumendum: ornamus. christum esurientem nudum errantem contemnimus? </div>
            <div type="sub" n="9">Cessemus queso ab hac insana diligentia: sed eam morientium curam habeamus: que et nobis et illis conferat ad gloriam dei. Largas pro iis elemosinas faciamus. mittamus eis pulcherrima uiatica. </div>
            <div type="sub" n="10">Nam si memoria clarorum uirorum: qui mortui sunt: prodest uiuentibus (protegam inquit hanc ciuitatem propter me et propter Dauid seruum meum) longe magis elemosina id faciet. </div>
            <div type="sub" n="11">Hec mortuos suscitauit: quando circumsteterunt uidue: ostendentes que fecerat cum ipsis Dorcas. </div>
            <div type="sub" n="12">Cum ergo moriendum sit: quisque funus sibi paret: persuadeatque ut indigentibus aliquid relinquat. </div>
            <div type="sub" n="13">Nam si reges heredes scribentes: familiaribus partem relinquunt: in puerorum cautionem. cum christum coheredem filiis tuis dimittis. intellige tibi quantam illis concilias beniuolentiam. </div>
            <div type="sub" n="14">Hec sunt funera pulcherrima: hec et remanentibus: et abeuntibus proficiunt. Si ita sepeliemur: in resurrectione clari apparebimus. </div>
            <div type="sub" n="15">Quod si curato corpore: animam neglexerimus: multa grauia perpetiemur: et multum ridebimur. </div>
            <div type="sub" n="16">Non enim parua est ignominia: nudum et inopem uirtutum hinc migrare. Neque corpus insepultum proiectum adeo ignominiosum uidetur: ut anima tunc carens uirtutibus. </div>
            <div type="sub" n="17">hanc uestiamus: uestibus semper duraturis. Quod si in hac uita negleximus: saltem in morte nobis consulamus: et ex rebus nostris nobis opem ferre per elemosinam curemus. </div>
            <div type="sub" n="18">Sic inuicem mutuo auxilio futurorum fiduciam habere poterimus: gratia et benignitate domini nostri Ihesu christi cum quo patri gloria simul et spiritui sancto in secula seculorum. </div>
         </div>
      </div>
      <div type="hom" n="86">
         <div type="title" n="title">Omelia LXXXVI </div>
         <div type="sec" n="1">
            <div type="sub" n="1">Abierunt ergo iterum discipuli ad semetipsos. Maria autem stabat ad monumentum foris plorans. </div>
            <div type="sub" n="2">Procliue est et ad misericordiam facile muliebre genus. </div>
            <div type="sub" n="3">Quod dico ne admireris: cur maria tam amare fleret ad sepulcrum. non autem Petrus. Discipuli inquit abierunt ad semetipsos. maria stabat ad monumentum. </div>
            <div type="sub" n="4">Imbecillis enim natura erat: et de resurrectione nondum norat: quemadmodum illi uisis linteaminibus credentes resurrexisse spe abierunt bona. </div>
            <div type="sub" n="5">Et qua gratia non statim abiit in galileam: ut cum iis constituerat ante passionem? Reliquos fortasse expectauit. Preterea maxime perturbati erant. </div>
            <div type="sub" n="6">Hi ergo abierunt. illa autem adhuc perstabat. Multum enim ut dixi eam consolabatur monumentum. </div>
            <div type="sub" n="7">Vides ne ut ad dolorem leniendum se inclinat: et uult locum uidere. ubi sepultus fuerat Ihesus? Propterea non paruam inde mercedem accepit. </div>
            <div type="sub" n="8">Quod enim non uiderant discipuli. ipsa prior uidit: sedentes angelos: unum ad caput: et unum ad pedes in albis: plenos splendoris et leticie. </div>
            <div type="sub" n="9">Nam cum mulieris mens humilis esset et rudis: nec ex sudario resurrectionem coniectatur. uidet angelos sedentes speciosos: ut iam merorem deponeret: et consolaretur. </div>
            <div type="sub" n="10">Sed nihil primum de resurrectione dicunt. sed paulatim ad id docendum ueniunt. </div>
            <div type="sub" n="11">Vidit eorum splendorem et supra consuetudinem. uidit speciem. audiuit commiserentium uocem. Dixerunt enim. Mulier quid ploras? Quibus omnibus tanquam apertis ianuis paulatim ad resurrectionem ostendendam uenitur. </div>
            <div type="sub" n="12">Et sessio ipsa ad interrogandum eam adduxit. preferebant enim se rem omnem scire. ideo non simul sedebant. </div>
            <div type="sub" n="13">Cum enim non par esset eam per se ausuram interrogare: ipsi ad rogandum trahunt. </div>
            <div type="sub" n="14">Tum illa et feruore quodam et amore: percita. Tulerunt inquit dominum meum: et nescio ubi posuerunt eum. Quid inquis? Nondum resurrectionem concipis? </div>
            <div type="sub" n="15">Vides nondum animum in altum erexisse? Hec cum dixisset conuersa est retrorsum. </div>
            <div type="sub" n="16">Et que nam hec consequentia: cum illos alloqueretur et nihil adhuc respondissent respicere? </div>
            <div type="sub" n="17">Vt sentio loquente Maria: cum christus repente appareret obstupuerunt angeli: </div>
            <div type="sub" n="18">et uultu et motu: et gestu se dominum uidisse significarunt. Ideo mulier respexit. </div>
            <div type="sub" n="19">illis ergo deus apparuit. Marie autem: ne primo eam aspectu perterreret: uili et communi specie. </div>
            <div type="sub" n="20">hoc uel ex eo constat: quod hortulanus ei uisus est. Nam cum adeo humi iaceret: non erat repente ad alta erigenda. sed paulatim. </div>
            <div type="sub" n="21">Rogat ergo eam Ihesus. Mulier quid ploras? Quem queris? Ostendit se intelligere: quod uellet interrogare: et ut responderet adduxit. </div>
            <div type="sub" n="22">quod mulier intelligens non amplius Ihesum nominat. sed tanquam ille sciret de quo interrogaret. ait. Si tu substulisti eum: dicito mihi ubi posuisti eum: et ego eum tollam. </div>
            <div type="sub" n="23">Iterum et positum et sublatum: ac si mortuus esset dicit. Quasi dicat. Si propter iudeorum metum tulisti eum: dicito mihi: et ego accipiam. </div>
            <div type="sub" n="24">Magnus amor et beniuolentia mulieris. sed nihil altum cogitat. propterea iam non uultu: sed uoce se notum facit. </div>
            <div type="sub" n="25">Quemadmodum enim iudeis nunc notus: nunc ignotus: etiam presens: erat. ita loquendo: cum uolebat cognoscebatur. </div>
            <div type="sub" n="26">Et cum iudeis inquit. Quem queritis: neque uultu: neque uoce notus est: quoad uoluit. Quod et nunc contigit. Et nomine eam tantum appellauit: exprobrans quod de uiuo id imaginaretur. </div>
            <div type="sub" n="27">Quomodo autem conuersa respondet: si ad ipsum loquebatur? </div>
            <div type="sub" n="28">Mihi uidetur cum dixisset. Vbi posuisti eum. rursum ad angelos respexisse: tanquam rogatura quod obstupuerint: </div>
            <div type="sub" n="29">et ab his ad christum se uocantem: et uoce quis esset ostendentem: conuertisse. </div>
            <div type="sub" n="30">Cum enim dixit Maria: tunc cognouit. ita non uisus. sed uocis fuit cognitio. </div>
            <div type="sub" n="31">Quod siquis diceret. Vnde constat angelos obstupuisse et propterea Mariam respexisse? etiam dicet. Vnde constat tetigisse eum et procidisse. </div>
            <div type="sub" n="32">Sed quemadmodum hoc constat: quod dixit. Noli me tangere? ita illud quod conuersa sit. Sed cur inquit. Noli me tangere? </div>
            <div type="sub" n="33">Quidam dicunt spiritalem gratiam petere. cum eum discipulis dicentem audisset. Si uadam ad patrem: rogabo eum et dabit uobis alium paraclitum. </div>
         </div>
         <div type="sec" n="2">
            <div type="sub" n="1">Sed quomodo absens hec audiuit. Preterea longe est a sentencia hec imaginatio. Quomodo petit: cum nondum ad patrem ierit? </div>
            <div type="sub" n="2">Quid ergo est? Mihi uidetur uelle eam adhuc cum eo uersari: ut solebat. et ex leticia nihil de eo magnum cogitasse. Siquidem longe melior factus erat secundum carnem. </div>
            <div type="sub" n="3">Quare hac eam sententia abducens: et ut reuerenter se alloquatur admonens. Neque enim cum discipulis similiter uersari deinceps: apparuit. sic et eius mentem erigit: ut reuerentius adeat. </div>
            <div type="sub" n="4">Nam si dixisset. Noli ut prius ad me accedere. non enim eadem sum conditione: neque simul uobiscum conuersaturus sum amplius. elatius et superbius dictum uideri potuisset. </div>
            <div type="sub" n="5">sed dicendo nondum ascendi ad patrem: et si leuius. idem tamen significauit. </div>
            <div type="sub" n="6">Ostendit enim illuc maturare: et cum illuc abiturus: nec amplius cum hominibus conuersaturus esset. non erat eodem quo prius animo aspiciendus. </div>
            <div type="sub" n="7">Et quod hic sensus sit: ex sequentibus significatur. addidit enim. Vade ad fratres meos et dic eis. Ascendo ad patrem meum: et patrem uestrum: et deum meum et deum uestrum. </div>
            <div type="sub" n="8">Atqui: non continuo ascensurus erat. sed post quadraginta dies. Quomodo ergo hoc dicit? Vt eius mentem excitaret: et se in celum abire persuaderet. </div>
            <div type="sub" n="9">Illa autem particula. patrem meum: et patrem uestrum: et deum meum et deum uestrum: dispensationem expectat. Ascendere enim carnis est. </div>
            <div type="sub" n="10">hec enim ad eam que nihil magnum imaginabatur: loquitur. An aliter noster pater est? Sane quidem. </div>
            <div type="sub" n="11">Nam si aliter iustorum: aliter aliorum hominum deus est. longe magis et filii deus est: et noster. </div>
            <div type="sub" n="12">Et cum dixisset. Dic fratribus meis: ne ex hoc equalem arbitrareris: ostendit differentiam. Ipse enim sessurus erat in throno patris. illi autem affuturi. </div>
            <div type="sub" n="13">itaque licet secundum carnis substantiam: frater noster factus sit. honore tamen multum differt. Quantum autem: ne dici quidem potest. Abiit ergo Maria: hec nunciatura discipulis. </div>
            <div type="sub" n="14">Tanti est sedulitas et tolerantia. Illi autem quare iam non doluerunt magistri absentia: neque ut antea locuti sunt? </div>
            <div type="sub" n="15">Tunc ut morituri desiderio afficiebantur. nunc cum resurrexerit: cur erat dolendum? Nunciauit itaque Maria uidisse Ihesum: et allocutam: que satis eos consolari poterant. </div>
            <div type="sub" n="16">At cum par esset discipulos id intelligentes. uel non credere mulieri. uel si crederent egreferre: quod ipsi quoque eum uidere digni non fuerint habiti. eis in galilea se appariturum pollicetur. </div>
            <div type="sub" n="17">Et ne propterea egreferrent: ne diem quidem remoratus est. </div>
            <div type="sub" n="18">sed in desiderium trahens. et quod iam scirent resurrexisse: et quod a muliere audierant: desiderantibus et timentibus quod desiderium augebat. uespere illius diei magna cum admiratione adstitit. </div>
            <div type="sub" n="19">Et cur hac hora? Quoniam credibile erat eos magis formidare. Sed id mirandum est: quod fantasma eum non sunt suspicati. Clausis enim foribus: et repente est ingressus. </div>
            <div type="sub" n="20">Sed profecto a Maria premoniti: fidem confirmarant. Preterea certa a mansueta specie: se eis obtulit. Die autem non uenit: ut omnes congregarentur. </div>
            <div type="sub" n="21">ualde enim timebant. Neque hostium pulsauit. sed repente astitit: et ostendit latus et manus. simul autem et uoce fluctuantem animum confirmauit. inquiens. Pax uobis. </div>
            <div type="sub" n="22">Hoc est. Nolite perturbari: et uerbi ante passionem ad eos habiti meminit. pacem relinquo uobis: pacem meam do uobis. Et item. In me pacem habete. in mundo tribulationem habebitis. Gauisi sunt discipuli uiso domino. </div>
            <div type="sub" n="23">uides re sermonem domini confirmari? Quod enim ante passionem dixerat. Iterum uidebo uos et gaudebit cor uestrum: et gaudium uestrum nemo tollet a uobis. hoc nunc impleuit. </div>
            <div type="sub" n="24">per hec omnia in certissimam eos fidem adduxit. Nam cum bellum implacabile cum iudeis haberent: pacem eis dicit: ut parem bello consolationem afferat. </div>
         </div>
         <div type="sec" n="3">
            <div type="sub" n="1">Hoc uerbum primum post resurrectionem dixit. Ideo Paulus semper. Gratia inquit et pax. Mulieribus leticiam dicit: quia in merore erant: et primum leticiam ceperunt. </div>
            <div type="sub" n="2">Vicissim ergo uiris propter bellum pacem: mulieribus propter merorem leticiam: adnunciat. et molestias omnes dissoluens: crucis merita colligit que sunt pax. </div>
            <div type="sub" n="3">Quoniam omnia sublata sunt impedimenta: et tropheum clarissimum statuit: et omnia meliora facta sunt. Inde inquit. Sicut misit me pater et ego mitto uos. </div>
            <div type="sub" n="4">Nullum habetis impedimentum et propter ea que iam facta sunt: et propter meam uos mittentis dignitatem. </div>
            <div type="sub" n="5">Quare hoc dicit? eorum animos erigit: et suam proponit autoritatem. Siquidem suum eis relicturus erat ministerium. et cum nondum rogasset patrem: sua eis autoritate potestatem prebet. </div>
            <div type="sub" n="6">Insufflauit enim et dixit. Accipite spiritum sanctum. quorum remiseritis peccata remittentur eis: et quorum retinueritis retenta sunt. </div>
            <div type="sub" n="7">Quemadmodum enim rex prefectos mittens: ut in carcerem reos intrudant: ut liberent: potestatem prebet. Ita Ihesus discipulos dimittens: hac munit autoritate. </div>
            <div type="sub" n="8">Quomodo ergo inquit. Nisi ego abiero: ille non ueniet. At nunc spiritum dat? Quidam dicunt non dedisse spiritum. sed idoneos ad eum accipiendum per insufflationem reddidisse. </div>
            <div type="sub" n="9">Nam si Daniel uiso angelo perterritus est. quid illis arcanam illam gratiam accipiendo usu uenisset: nisi prius eos Ihesus preparasset? Ideo inquiunt. non dixit accepistis. sed accipite spiritum sanctum. </div>
            <div type="sub" n="10">Non tamen quispiam erraret: si tunc eos potestatem quandam et gratiam spiritalem accepisse diceret. non tamen ut mortuos suscitarent. et uirtutes ostenderent sed ut peccata dimitterent. </div>
            <div type="sub" n="11">Differentes enim sunt gratie spiritus. Quare addidit. Quorum remiseritis remissa sunt. ostendens quod uirtutis genus largiatur. </div>
            <div type="sub" n="12">Post quinquaginta autem dies: signorum operationem acceperunt. Ideo inquit. Accipietis uirtutem uenientis in uos spiritus sancti: et eritis mihi testes: </div>
            <div type="sub" n="13">per signa scilicet: Etenim inenarrabilis spiritus gratia: et multiplex donum. Hoc autem fit: ut intelligas patris et filii et spiritus sancti unum donum: et unam esse potestatem. </div>
            <div type="sub" n="14">Que enim patris propria eadem et filii esse et spiritus sancti uidentur. Quomodo ergo nemo uenit ad filium inquit: nisi pater traxerit eum? </div>
            <div type="sub" n="15">Sed hoc filii esse ostenditur. Ego inquit sum uia. nemo uenit ad patrem nisi per me. Vide et hoc idem spiritum esse. Nemo potest dicere dominum Ihesum christum: nisi in spiritu sancto. </div>
            <div type="sub" n="16">Et iterum apostolos aliquando a patre: aliquando a filio: aliquando a spiritu sancto: datos ecclesie. Et diuisiones gratiarum patris et filii et spiritus uidemus esse communes. </div>
         </div>
         <div type="sec" n="4">
            <div type="sub" n="1">Omnia ergo faciamus: ut spiritum sanctum habere possimus. et qui eius gratiam assecuti sunt: eos quanta uis reuerentia colamus. Magna enim dignitas sacerdotum. </div>
            <div type="sub" n="2">Quorum remiseritis inquit: remissa sunt peccata. Quamobrem Paulus dicebat: obedite prepositis uestris: et subiacete eis: et maximum habeatis honorem. </div>
            <div type="sub" n="3">Tu enim rem tuam curas: quam si bene ordinaris: nulla tibi alia solicitudo impendet. </div>
            <div type="sub" n="4">Sacerdos si uitam disposuerit. tuam autem non diligenter curauerit. cum impiis in gehennam detrudetur: </div>
            <div type="sub" n="5">et nonnunquam non propriis actionibus. sed nostris damnatur: nisi omnia que ad se spectant efficiat. </div>
            <div type="sub" n="6">Cum igitur periculi magnitudinem uideatis: multa eos beniuolentia prosequamini. Quod et Paulus significauit. dicens. Ipsi peruigilant quasi rationem pro animabus uestris reddituri. </div>
            <div type="sub" n="7">Idcirco maxime colendi sunt. Quod si eis insultabitis: neque uestra bene disponetis. </div>
            <div type="sub" n="8">Quoad enim bono et leto animo est gubernator: etiam naute securi sunt. </div>
            <div type="sub" n="9">sin inuisus iis esse ceperit: et moleste ferre: neque itidem uigilare: neque artem exercere poterit: et inuitus: molestusque multis eos malis afficiet. </div>
            <div type="sub" n="10">Ita et sacerdos. si debitum a nobis cultum sibi prestari uiderit: recte nos gubernare poterit. si merore afficietis: manus eius debilitantes. simul uobiscum fluctibus: etiam si maximi animi sit: obiicietis. </div>
            <div type="sub" n="11">Intellige quid de iudeis inquit christus. Super cathedram Moisi sedebant scribe et pharisei. omnia quecunque dixerint uobis facite. </div>
            <div type="sub" n="12">Nunc non est dicendum super cathedram Moisi. sed super cathedram christi sederunt sacerdotes. Eius enim acceperunt doctrinam. </div>
            <div type="sub" n="13">quare Paulus inquit. Pro christo legatione fungimur: tanquam christo exhortante per nos. Nonne uidetis seculi principibus omnes subesse: et sepe genere: uita: et prudentia potioribus: deteriores preponi? </div>
            <div type="sub" n="14">Nihilominus principis qui eos preposuit reuerentia: nihil quales illi sint cogitant. </div>
            <div type="sub" n="15">Quod si homo aliquem constituerit: tantus subit metus: si deus quem constituit despicimus: maledicimus: innumeris afficimus contumeliis. </div>
            <div type="sub" n="16">Et cum fratres nostros iudicare prohibeamur: contra sacerdotes linguam acuimus. </div>
            <div type="sub" n="17">Qua nam hec digna excusatione. cum in oculo nostro trabem non uidemus: festucam in proximi oculo acrius censemus? Nescis grauius te tibi iudicium prescribere cum ita alium iudicas? </div>
            <div type="sub" n="18">Hec dico: non quod indignos ad sacerdotium assumi probem. sed miserescens et lachrymans. Non enim propterea a subditis iudicandi sunt: etiam si male et uiciose uiuant. </div>
            <div type="sub" n="19">Tu autem si tibi consules: nihil in iis que illis commissa sunt: offendes. </div>
            <div type="sub" n="20">Nam si asinum loqui fecit: et per uatem benedictiones spiritales largitus est. et in muto ore et lingua immunda Balaam: propter offendentes iudeos operatus est: </div>
            <div type="sub" n="21">multo magis propter uos fideles: etiam si praui sint sacerdotes: deus omnia per eos perficiet: et mittet spiritum sanctum. </div>
            <div type="sub" n="22">Neque enim pura mens: propterea propriam puritatem amittit. sed gratia omnia operatur. Omnia enim inquit uos. siue Paulus siue Apollo siue Cephas. </div>
            <div type="sub" n="23">Quidquid enim conatur sacerdos: solius dei donum est: et ubi humanam exercet sapientiam: minor illius gratia apparet. </div>
            <div type="sub" n="24">Neque hoc dico ut pigrius uiuamus. sed ne: pigre qui uobis prepositi sunt uiuentibus: uos iis commissi aliquando mala uobis comparetis. </div>
            <div type="sub" n="25">Et quid sacerdotes dico. Neque angelus neque archangelus: quicquam in iis que a deo data sunt efficere potest. sed pater et filius et spiritus sanctus omnia facit. </div>
            <div type="sub" n="26">Sacerdos et linguam et manus prebet. neque enim iustum est: propter alius maliciam ad salutem nostram accedentes offendi. </div>
            <div type="sub" n="27">Quibus omnibus consideratis: et deum timeamus: et eius sacerdotes maiorem in modum ueneremur: </div>
            <div type="sub" n="28">ut et nostris operibus et illis honore exhibito: a deo multam accipiamus remunerationem: </div>
            <div type="sub" n="29">gratia et benignitate domini nostri Ihesu christi cum quo patri simul et spiritui sancto gloria imperium honor in secula. </div>
         </div>
      </div>
      <div type="hom" n="87">
         <div type="title" n="title">Omelia LXXXVII </div>
         <div type="sec" n="1">
            <div type="sub" n="1">Thomas autem ex duodecim unus qui dicitur didimus. non erat cum eis quando uenit Ihesus. Dixerunt ergo ei alii discipuli: uidimus dominum. </div>
            <div type="sub" n="2">Quemadmodum simpliciter et ut contingit credere felicitatis est: ita preter modum inquirere et inuestigare: crassissime mentis: </div>
            <div type="sub" n="3">Ideo Thomas accusatur. Dicentibus enim apostolis. Vidimus dominum: non credidit. non tantum illis: quantum rei tanquam impossibili diffidens quod scilicet resurrexerit. </div>
            <div type="sub" n="4">Non enim dixit. Non credo uobis: sed nisi mittam digitum in locum clauorum: non credam. At quomodo aliis omnibus congregatis ipse solus abfuit? Credibile est ex fuga nondum rediisse. </div>
            <div type="sub" n="5">Tu autem cum discipulum non credentem uideas: considera domini clementiam: quomodo pro una etiam anima uulnera sua ostendit: et ut unum saluum faceret apparuit. et cum crassioris esset ingenii: </div>
            <div type="sub" n="6">et crassissimo sensuum fidem sibi querit. Neque enim oculis credebat. Quippe qui non tantum dixit. Nisi uidero: sed. Nisi manum mittam. ne imaginatio putaretur. </div>
            <div type="sub" n="7">Nam discipuli hec nunciando: et ipse pollicendo maiorem sibi fidem comparabant. Verumtamen cum amplius quereret: neque iis eum priuauit christus. </div>
            <div type="sub" n="8">Et qua gratia ei continuo non apparuit. sed post dies octo? Vt interea a discipulis edoctum: iisdem auditis in maius traheretur desiderium: et magis in fidem confirmaretur. </div>
            <div type="sub" n="9">Vnde autem intellexerat latus perforatum? Ex discipulis. Cur alterum credidit alterum non credidit? Quia hoc mirabilius erat. </div>
            <div type="sub" n="10">Et considera quam uere loquantur discipuli: quomodo neque sua: neque aliorum uicia abscondunt. sed quam uerissime scribunt. </div>
            <div type="sub" n="11">Astitit ergo iterum Ihesus: neque ab illo rogari expectat: neque quicquam tale audire. </div>
            <div type="sub" n="12">Sed nihil eo dicente ipse Ihesus primum eius satisfacit desiderio: ostendens superioribus discipulorum uerbis affuisse. iisdem enim usus est: et acrius castigando et ad futura erudiendo. </div>
            <div type="sub" n="13">Nam cum dixisset ei. Infer digitum tuum et uide manus meas. et affer manum tuam in latus meum. subdidit. Et noli esse incredulus sed fidelis. </div>
            <div type="sub" n="14">Vides ex incredulitate dubitare? Sed antequam spiritum acciperet. eo autem accepto: perfecti euaserunt. Neque in hoc tantum reprehendit. sed in sequentibus. </div>
            <div type="sub" n="15">Cum enim ille certior factus ad se rediit. et dixit. Dominus meus et deus meus. inquit. Quia uidisti me et credidisti. Beati qui non uiderunt et crediderunt. Hoc enim fidei est. accipere que non uidentur. </div>
            <div type="sub" n="16">Est enim fides substantia sperandarum rerum argumentum: non apparentium. hic autem non solum discipulos laudat. sed et qui post illos credituri erant. </div>
            <div type="sub" n="17">Atqui inquies: discipuli uiderunt: nihil quesiuerunt. sed ex sudario statim resurrectioni priusquam corpus intuerentur. uere crediderunt. </div>
            <div type="sub" n="18">Cum ergo quispiam dicit. Vellem illis fuisse temporibus: et christum miracula facientem uidisse intelligat. beatos qui non uiderunt et crediderunt. </div>
            <div type="sub" n="19">Dignum autem dubitatione est. quomodo corpus incorruptibile formam clauorum acceperit: et mortali manu tangi potuerit. Sed hoc te non perturbet. hoc enim permissionis fuit. </div>
            <div type="sub" n="20">Corpus enim tam tenue et leue: ut clausis ianuis ingrederetur: omni crassitudine carebat. sed ut resurrectio crederetur talem se exhibuit: et ut ipsum crucifixum fuisse: et neminem alium pro eo resurrexisse intelligas. </div>
            <div type="sub" n="21">Propterea cum signis crucis resurrexit: et manducauit. quod resurrectionis signum apostoli plurimi fecerunt dicentes. Qui cum eo simul manducauimus et bibimus. </div>
            <div type="sub" n="22">Quemadmodum igitur cum ante passionem super aquis ambularet aliud a nostra natura corpus illud fuisse: non dicimus. </div>
            <div type="sub" n="23">ita post resurrectionem uidentes id. signa clauorum habuisse: non propterea corruptibile dicemus: </div>
            <div type="sub" n="24">propter discipulum hec ita ostensa sunt. Multa et alia signa inquit fecit Ihesus. </div>
            <div type="sub" n="25">Nam cum pauciora hic meminisset euangelista. dicit neque alios omnes omnia collegisse. sed tantum que ad faciendam auditoribus fidem erant necessaria. </div>
            <div type="sub" n="26">Nam si omnia inquit scriberentur: nec ipsum arbitror mundum capere eos qui scribendi sunt libros. </div>
         </div>
         <div type="sec" n="2">
            <div type="sub" n="1">Vnde constat non ambitionis. sed tantum utilitatis gratia scripsisse. Siquidem qui plura omiserunt: quomodo ad ambitionem scripserunt? Sed cur non omnia transegerunt? </div>
            <div type="sub" n="2">Maxime propter rerum multitudinem. Preterea et illud considerarunt: quod qui his non crediderit: neque pluribus credet. qui uero hec acceperit: non indigeret pluribus ad fidem assequendam. </div>
            <div type="sub" n="3">Mihi autem hoc in loco de signi post resurrectionem dicere uidetur. Ideo inquit in conspectu discipulorum suorum. </div>
            <div type="sub" n="4">Sicut enim ante resurrectionem multa fieri oportuit: ut dei filium esse crederent. ita post resurrectionem ut resurrexisse crederetur. </div>
            <div type="sub" n="5">Ideo addidit. in conspectu discipulorum. Nam cum iis solis post resurrectionem uersatus est. </div>
            <div type="sub" n="6">Propterea dicebat. Mundus nondum me uidet. inde ut cognoscas discipulorum dumtaxat gratia hec facta esse: prosequitur. </div>
            <div type="sub" n="7">Vt credentes uitam eternam habeatis: in nomine eius. Hoc est. Per eum. Ipse nanque uita est. </div>
            <div type="sub" n="8">Postea manifestauit se iterum discipulis: ad mare tiberiadis. Vides non semper cum eis esse ut ante passionem? </div>
            <div type="sub" n="9">Apparuit uesperi: et abiit: et post octo dies iterum. inde ad mare: et iterum cum multo timore. Quid autem significat. manifestauit? </div>
            <div type="sub" n="10">Vt ostendat quod non nisi ex permissione uidebatur: propterea quod incorruptibile corpus erat: et immortale. Sed cur meminit loci? </div>
            <div type="sub" n="11">Vt iam metum eos deposuisse ostenderet. quod iam conuersarentur. Non enim amplius domi se continebant. sed in galileam ierant: ad declinandum iudeorum periculum. </div>
            <div type="sub" n="12">Venit ergo Simon piscatum. Cum enim non frequenter Ihesus cum eis uersaretur: neque adhuc spiritus datus esset: neque haberent quid facerent: ad artem suam redierant. </div>
            <div type="sub" n="13">Et erant simul Petrus et Thomas et Nathanael: qui a Philippo uocatus erat: et filii Zebedei: et alii duo. Cum ergo nihil haberent quid facerent: piscatum se contulerunt. et noctu. quoniam formidabant. </div>
            <div type="sub" n="14">Lucas non hoc. sed aliud meminit. Alii autem discipuli: una sequebantur. Volebant enim simul et esse et uidere ueritatem: et ocium suum bene disponere. </div>
            <div type="sub" n="15">Laborant ergo: et laborantibus astitit Ihesus: neque continuo cognitus est: ut in sermonem prorumperent. Dicit ergo eis. Nunquid pulmentarium habetis? </div>
            <div type="sub" n="16">Adhuc more hominis loquitur: acsi empturus esset aliquid ab eis. Cum illi abnuerent: iussit ut in dextram rete iacerent. Iecerunt: et ceperunt. </div>
            <div type="sub" n="17">Cum autem eum cognouissent: proprios mores referunt Petrus et Iohannes. ille feruentior. hic altior erat. Ille uehementior hic perspicatior. </div>
            <div type="sub" n="18">Ideo Iohannes prior agnouit Ihesum. Petrus prior ad eum properauit. Neque enim parua erant signa. Quenam? </div>
            <div type="sub" n="19">Primum quod multos cepissent pisces. inde quod non scinderetur rete. preterea quod priusquam decenderent: prunas uiderint: et piscem impositum: et panem. </div>
            <div type="sub" n="20">Que non ex subiecta materia fecerat. ut propter quandam dispensationem fecit ante crucem. </div>
            <div type="sub" n="21">Vt ergo cognouit eum. omnibus reiectis: et piscibus et reti: succinxit se Petrus. Vides et reuerentiam et desiderium? </div>
            <div type="sub" n="22">Atqui: ducentis quasi cubitis aberant. non tamen naui appellere expectauit. sed natando ad Ihesum uenit. Quid ergo Ihesus? Venite et prandete inquit. et nemo audebat eum interrogare. </div>
            <div type="sub" n="23">iam enim solitam fiduciam habebant: neque ad eum loqui audebant. </div>
            <div type="sub" n="24">sed silentio metuque et reuerentia in eum intenti: discubuerunt. norant enim dominum esse. </div>
            <div type="sub" n="25">Ideo non interrogarunt. quis nam esset. Et cum formam mutatam et horroris plenam uiderent: admodum erant perterriti. uolebantque de ea interrogare: </div>
            <div type="sub" n="26">sed et metus: et quod norant non alium esse: eos ab interrogando cohibuerunt. et tantum comederunt: que ipse immensa potentia sua parauerat. </div>
            <div type="sub" n="27">Hic non amplius in celum suspicit: neque hominem agit. ostendens illa permissionis gratia fecisse: </div>
            <div type="sub" n="28">et quod non frequenter cum discipulis esset: neque similiter dicit. Hoc iam tercio manifestatus est Ihesus discipulis: cum resurrexisset a mortuis: </div>
            <div type="sub" n="29">et iubet ut reliquias accipiant: ut id imaginationem non esse demonstraret. Sed hoc in loco non dicit christum cum discipulis manducasse. Lucas autem simul manducasse dicit. </div>
            <div type="sub" n="30">Quomodo autem. non nostrum est dicere. modo quodam perquam mirabili. hec facta sunt non quod natura cibis amplius indigeret. sed ad resurrectionis ueritatem demonstrandam: ita permisit fortasse. </div>
         </div>
         <div type="sec" n="3">
            <div type="sub" n="1">His uerbis conflagratis: et qui cum Ihesu tunc fuerunt: et qui futuri sunt: in communi resurrectione beatos ducitis. Annitamur ergo pro uiribus: ut faciem eius admirabilem intueamur. </div>
            <div type="sub" n="2">Nam si nunc hec audiendo ita flagramus: et illis temporibus quibus in terra uersatus est: fuisse: uocem audisse: faciem uidisse: allocutum esse: tetigisse: ei ministrasse. desideramus. </div>
            <div type="sub" n="3">considera qualis uisu futurus sit. non in corpore amplius mortali: neque humana disponens. sed angelis constipatus. cum nos quoque immortali corpore eum uidebimus: et summa fruemur felicitate: que omnem sermonem exuperat. </div>
            <div type="sub" n="4">Quare annitamur ne tanta excidamus gloria. Neque enim difficile est (modo uelimus) neque onerosum: si attenderimus: </div>
            <div type="sub" n="5">Nam si sustinebimus: et conregnabimus. Hoc est. si tribulationes ferimus: si persecuciones: si arcta uia ambulabimus. Arcta enim natura: et laboriosa est. nostra autem electione leuis: spe futurorum. </div>
            <div type="sub" n="6">Id enim quod in presenti momentaneum est et leue tribulationis nostre: supra modum in sublimitatem eternum glorie pondus operatur in nobis. non contemplantibus nobis que uidentur. sed ea que non uidentur. </div>
            <div type="sub" n="7">Dirigamus ergo oculos in celum: et illa semper imaginemur bona atque inspiciamus: </div>
            <div type="sub" n="8">in quibus si semper uersabimur: neque bona huius mundi: nos allicient: neque mala moleste feremus. </div>
            <div type="sub" n="9">Sed et hec et similia omnia deridebimus: et nihil nos aut seruos: aut superbia elatos facere poterit. modo hoc semper desiderium propagemus: si illam dilectionem intuebimur. </div>
            <div type="sub" n="10">et quid dico presentibus malis non dolituros? immo ne uisuros quidem ea putamus. Tantus enim est amor. </div>
            <div type="sub" n="11">ut non presentes tantum: sed absentes quos diligimus: quotidie cernere uideamur. Magna nanque dilectionis uis. Omnia negligit: et dilecto animum colligat. </div>
            <div type="sub" n="12">si ita christum diligeremus. humana omnia umbra: omnia imago: omnia nobis somnium uiderentur. Diceremus et nos. Quis nos separabit a caritate christi? tribulatio an angustia? </div>
            <div type="sub" n="13">Non dixit pecunias: aut diuitias: aut forma. hec enim uilissima sunt: et ridicula. sed que grauia uidentur posuit: fames: persecutiones: mortes. </div>
            <div type="sub" n="14">que ille ut nullius momenti contempsit. Nos autem propter pecunias uitam contemnimus: et lucem recusamus. </div>
            <div type="sub" n="15">Et Paulus quidem non mortem: non uitam: non presentia: non futura: non aliam creaturam. diuine preponit dilectioni. Nos si uel parum auri uidemus: eius cupiditate incendimur: et diuinas leges pessundamus. </div>
            <div type="sub" n="16">Quod si hec dictu non ferenda sunt. longe minus factu. et quod graue est: auditu horrescimus. re ipsa minime. </div>
            <div type="sub" n="17">sed facile iuramus: peieramus: rapimus: usuras exigimus: continentiam negligimus: a uera oratione desistimus: plurima preceptorum transgredimur: et pecuniarum gratia: membra nostra omnino contemnimus. </div>
            <div type="sub" n="18">Nam qui pecunias amat: innumeris malis proximum: et seipsum cum illo: afficit. </div>
            <div type="sub" n="19">Etenim irascetur facile: maledicet: stultum appellabit: iurabit: peierabit: neque ueteris legis modum seruabit. Non enim diliget proximum qui aurum diligit. </div>
            <div type="sub" n="20">Atqui nos et inimicos propter celorum regnum amare iubemur. </div>
            <div type="sub" n="21">Quomodo ergo id consequi poterimus? Nam si uetera precepta implentes: non erit nobis ad regnum aditus. nisi abundauerit iusticia nostra plusquam illorum: si illa transgrediemur: quis nobis erit excusationi locus? </div>
            <div type="sub" n="22">Amator pecuniarum non modo inimicos non diliget. sed amicos inimicorum loco habebit. </div>
         </div>
         <div type="sec" n="4">
            <div type="sub" n="1">Et quid amicos dico? ipsam sepenumero naturam ignorat: amator pecuniarum: </div>
            <div type="sub" n="2">neque cognationem nouit: neque consuetudinis recordatur: non reueretur etatem. nullum habet amicum. sed omnes odit: </div>
            <div type="sub" n="3">et in primis seipsum: non tantum quoniam perdit animam suam. sed quoniam innumeris solicitudinibus laboribusque: atque miseriis: distrahitur. </div>
            <div type="sub" n="4">Etenim peregrinationes: odia: pericula: insidias: et alias huiusmodi: subit calamitates: hac dumtaxat gratia: ut malorum radicem secum habeat: et multas numeret pecunias. </div>
            <div type="sub" n="5">Quid hoc morbo grauius? omnibus priuatur deliciis: omni uoluptate. multum glorie: multum honoris amittit. </div>
            <div type="sub" n="6">amator pecuniarum multos formidat: multos habet accusatores: inuidos: calumniatores: insidiatores. </div>
            <div type="sub" n="7">Qui ab eo iniuriam acceperunt: oderunt: utpote offensi. Qui munus: timore ne offendantur et offensorum misericordia: illum ut hostem obseruant et cauent. </div>
            <div type="sub" n="8">Maiores potentioresque: indignantes et pauperum misericordia et liuore similiter: ut inimicos odio habent. Et quid homines dico? </div>
            <div type="sub" n="9">Cum deum inimicum habeat: quid spei reliquum ei fuerit? quid consolationis? Amator pecuniarum iis uti minime potest. sed seruus et custos est. non dominus. </div>
            <div type="sub" n="10">augere eas semper contendit: nunquam erogare uellet. Eum contemplare: et omnium pauperum pauperiorem iudicabis. nulla cupiditate contentus est. </div>
            <div type="sub" n="11">Atqui pecunie non ut custodiamus. sed ut utamur: inuente sunt. </div>
            <div type="sub" n="12">Quod si eas aliis defossuri sumus: quid nobis est miserius. qui undique congregare inhiamus: ut clausas teneamus: et communem usum auferamus? </div>
            <div type="sub" n="13">Est et alter morbus neque hoc minor. hi certe defodiunt. illi in uentrem uoluptatem: atque ebrietatem: iniuste omnia conferunt: et sibiipsis luxurie supplicium parant. </div>
            <div type="sub" n="14">alii parasitis et adulatoribus largiuntur. hi in ludis et meretricibus. hi aliis huiusmodi dispendiis: profundunt. hoc pacto innumeras sibi ad gehennam uias sternunt. recta ad celum derelicta: </div>
            <div type="sub" n="15">que non lucrum tantum sed et uoluptatem predictis longe maiorem affert. Qui meretricibus dat ridiculus et infamis est: et multos sibi inimicos parat: et breuem uoluptatem: uel nullam potius. </div>
            <div type="sub" n="16">Quecunque det alienis mulieribus: ex iis nulla gratia habebitur. Vas enim contritum est domus aliena. </div>
            <div type="sub" n="17">Preterea muliebre genus temerarium est: et inferno: eius similatur cupiditas. illi enim mulieris amorem Salomon comparauit: tunc cessat: cum omnibus rebus amantem spoliauit: </div>
            <div type="sub" n="18">immo nec tunc quidem: sed magis ornatur. et insultat iacenti: eumque maiorem in modum ridet: et tot eum malis circumuenit: que nullo pacto narrari possent. </div>
            <div type="sub" n="19">At sanorum uoluptas minime talis est. Nullum riualem habet: sed omnes congratulantur et plaudunt. et qui beneficia acceperunt: et qui collata uiderunt. </div>
            <div type="sub" n="20">nulla ira: nulla tristicia: nullus pudor: aut ignominia: eius animum expugnat. </div>
            <div type="sub" n="21">sed multa conscientie leticia. multa futurorum spes. Clara gloria et splendor: et quod maximum est: dei beniuolentia et securitas. Nullum precipicium nulla suspicio: sed tranquillissimus portus. </div>
            <div type="sub" n="22">Quibus omnibus cognitis uoluptatem uoluptati comparantes: meliora eligamus: ut futura bona consequamur: gratia et benignitate domini nostri Ihesu christi cui gloria et imperium in secula. </div>
         </div>
      </div>
      <div type="hom" n="88">
         <div type="title" n="title">Omelia LXXXVIII </div>
         <div type="sec" n="1">
            <div type="sub" n="1">Cum ergo prandissent dicit. Simoni Petro Ihesus Simon Iohanna diligis me plus his? Dicit ei. Etiam domine. tu scis quia amo te. </div>
            <div type="sub" n="2">Multa quidem alia sunt que apud deum nobis fiduciam prebent: et que nos claros et probatos ostendunt. </div>
            <div type="sub" n="3">Quod autem maxime diuinum nobis amorem conciliat: est proximi dilectio: quam a Petro christus exigit. </div>
            <div type="sub" n="4">Nam cum finem cibis fecissent. dicit Simoni Petro Ihesus. Simon Iohannis: diligis me plus his? dicit ei. Etiam domine. tu scis quia amo te. Dicit ei. Pasce agnos meos. </div>
            <div type="sub" n="5">Quid tandem aliis omissis: his dumtaxat Petrum affatur? Os erat apostolorum: et princeps. Propterea et Paulus eum preter alios uisurus ascendit. </div>
            <div type="sub" n="6">simul ut ei ostenderet iam sibi fiduciam habendam. tanquam enim negationis obliuisceretur: fratrum curam ei committit: neque negationis meminit: neque exprobrat. </div>
            <div type="sub" n="7">tantum dicit. Si amas me: fratrum curam suscipias: et quam in omnibus dilectionem ostendisti: et qua delector: nunc ostende. Et animam quam pro me positurum dixisti: hanc pro ouibus meis trade. </div>
            <div type="sub" n="8">Cum ergo semel atque iterum interrogatus: ipsum arcanorum cordis perscrutatorem: testem aduocasset. et adhuc tercio interrogaret: perturbatus est Petrus: ueritus superiora. </div>
            <div type="sub" n="9">Nam cum forti animo esset: reprehenus est: postmodum. ideo iterum ad ipsum confugit dicens. Tu omnia scis. hoc est. presentia et futura. </div>
            <div type="sub" n="10">Vide quanto melior factus est: et modestior. non amplius temere perstat in sententia: neque contradicit. </div>
            <div type="sub" n="11">Propterea contristatus sum: ne forte me amare arbitratus: non amem. ut antea cum me fortem et constantem putarem: postmodum imbecillis deprehensus sum. </div>
            <div type="sub" n="12">Ter autem interrogat: et semper idem precipit: ut demonstret quanti ouium suarum curam faciat. et quod hoc maximum sit amoris argumentum. </div>
            <div type="sub" n="13">et cum dicat quantum eum diligat: predicit et martirium quod passurus erat. ostendens quod non ob eius diffidentiam id diceret. sed quod maxime crederet: </div>
            <div type="sub" n="14">uolens amoris in eum signum demonstrare. et erudiens nos. quonam pacto amandus sit. </div>
            <div type="sub" n="15">Quare inquit. Cum esses iunior cingebas te: et ambulabas ubi uolebas. cum autem senueris extendes manus tuas: et alii te cingent et ducent te quo tu non uis. </div>
            <div type="sub" n="16">Atqui: hoc uolebat: et desiderabat. Quare et hoc manifestum fecit. </div>
            <div type="sub" n="17">Cum enim aliquando dixisset. Animam meam pro te ponam. et Si oportuerit me mori tecum non te negabo. ei uicem reddidit. </div>
            <div type="sub" n="18">Quid autem significat. Quo tu non uis? Nature affectum: et carnis necessitatem indicat: et quod anima inuita corpus relinquit. et licet uoluntas constans et firma esset. natura tamen imbecilla. </div>
            <div type="sub" n="19">Nemo sine dolore a corpore dissoluitur: diuina hoc utiliter dispensante prouidentia: ne multi uiolentam mortem eligerent. </div>
            <div type="sub" n="20">Nam si etiam sic hoc diabolus persuadere potest: et in multa nos precipicia: et uoragines impellit. Nisi tantum anime esset corporis desiderium: in paruo etiam merore multi sibi mortem consciscerent. </div>
            <div type="sub" n="21">Quo igitur non uis naturalem affectum significat. Quomodo autem cum dixisset. cum esses iunior subdidit: cum senueris? </div>
            <div type="sub" n="22">Quod tunc neque iuuenis esset: neque senex sed uir perfectus. Sed cur superioris uite meminit. </div>
            <div type="sub" n="23">Vt significet in rebus secularibus iuuenem utilem esse: senem. inutilem. </div>
            <div type="sub" n="24">non ita in diuinis. sed cum aduentauerit inquit senectus: tunc fortior eris: atque prestantior. nihil te etas impediet. </div>
            <div type="sub" n="25">Hec dixit. non ut eum perterreret. sed ut excitaret. norat enim eius animum. et quod iampridem eius boni desiderio tenebatur. simul autem et mortis genus demonstrat. </div>
            <div type="sub" n="26">Cum enim Petrus omnino pericula pro christo subire uellet. Confide inquit. ita enim tuum implebo desiderium. Nam qui non passus es iuuenis: patieris senex. </div>
            <div type="sub" n="27">Inde erigens auditoris animum euangelista. addidit. Hoc autem dixit. significans qua morte clarificaturus esset christum deum. </div>
            <div type="sub" n="28">Non dixit. moriturus: ut intelligas mori pro christo gloriam esse et honorem. Et cum hoc dixisset inquit ei. Sequere me. </div>
            <div type="sub" n="29">Quibus uerbis iterum curam: et familiarem in eum affectum: ostendit. Quod siquis percontaretur. quomodo Iacobus sedem hierosolimis acceperit. </div>
            <div type="sub" n="30">responderem. hunc totius orbis magistrum proposuisse. </div>
            <div type="sub" n="31">Conuersus Petrus: uidit illum discipulum quem diligebat Ihesus sequentem: qui et recubuit in cena super pectus eius. et dixit ei. Domine hic autem quid? </div>
         </div>
         <div type="sec" n="2">
            <div type="sub" n="1">Qua gratia recubitus illius meminit? Non ab re. sed ut ostendat Petri post negationem fiduciam. </div>
            <div type="sub" n="2">Qui enim tunc non est ausus Ihesum interrogare. sed id muneris alteri delegarat. hic commissa sibi fratrum cura. </div>
            <div type="sub" n="3">non modo alteri uicem suam mandat. sed et ipse magistrum interrogat. Et Iohannes quidem tacet. ipse autem loquitur. </div>
            <div type="sub" n="4">Preterea et suam in eum pre se fert dilectionem. Diligebat enim maiorem in modum Iohannem Petrus: quod et ex sequentibus apparet: et per euangelistam eorum uinculum etiam in actionibus demonstratur. </div>
            <div type="sub" n="5">Nam cum magna christus Petro communicasset: orbis terrarum curam demandasset. martirium predixisset: et maiorem erga eum dilectionem testatus esset. cum uellet Petrus Iohannem socium et collegam. inquit. Hic autem quid? </div>
            <div type="sub" n="6">Nunquid eandem uiam aggredietur? et quemadmodum in cena interrogare non ausus: Iohannem suffecit: ita nunc uicem reddit. arbitratus eum uelle. sed non audere de se sciscitari. </div>
            <div type="sub" n="7">Tum christus. Sic eum uolo manere donec ueniam. Quid ad te? </div>
            <div type="sub" n="8">Nam cum nimia id caritate diceret Petrus: nec ab eo diuidi uellet. ostendens christus: quod quanta uis eum dilectione prosequeretur: suam assequi non posset. inquit. Sic eum uolo manere? Quid ad te. </div>
            <div type="sub" n="9">His uerbis nos erudiens: neque dolendum: neque curiosius preter diuinam uoluntatem inuestigandum. </div>
            <div type="sub" n="10">Nam cum Petrus semper in huiusmodi interrogationibus feruentius prosiliret: iterum eius feruorem retundens: quod non sit ulterius inquirendum in hunc modum respondit. </div>
            <div type="sub" n="11">Exiit ergo sermo iste inter discipulos quod ille non moritur. et non dixit ei Ihesus: quia non moritur. sed sic uolo eum manere donec ueniam. Quid ad te? </div>
            <div type="sub" n="12">Noli arbitrari inquit eodem modo de uobis disposuisse. Hoc autem dixit ut intempestiuum affectum: et consuetudinis desiderium tolleret. </div>
            <div type="sub" n="13">Cum autem essent orbis terrarum curam suscepturi: simul amplius esse non oportebat. Magnum enim fuisset mundo detrimentum. </div>
            <div type="sub" n="14">Idcirco inquit. Opus suscepisti. id considera: perfice: labora: et te certaminibus expone. Quid ad te si uolo eum manere hic? Tu officium tuum cura: et exequere. </div>
            <div type="sub" n="15">Tu autem hoc in loco: euangeliste lenitatem intellige. Videns nanque discipulorum suspicionem: corrigit eam: tanquam quid dixerit non intelligerent. </div>
            <div type="sub" n="16">Non dixit inquit Ihesus. quia non moritur. sed sic uolo eum manere. Hic est discipulus ille qui testimonium perhibuit de his: et scripsit hec: et scimus: quia uerum est testimonium eius. </div>
            <div type="sub" n="17">Quid tandem preter aliorum morem: hic solus secundum de seipso perhibet testimonium? Videtur enim auditoribus occurrere? Quenam hec causa. </div>
            <div type="sub" n="18">Dicitur ultimus se ad scribendum diuina inspiratione contulisse. ideo et suam dilectionem: et causam quare ad scribendum uenerit: </div>
            <div type="sub" n="19">frequenter ostendit: ac meminit: hinc sibi fidem comparans: quod inde motus sit. </div>
            <div type="sub" n="20">Et scio inquit quod uerum dico. Quod si multi non credent ex eo credendum est: quod sequitur. </div>
            <div type="sub" n="21">Sunt inquit et alia multa que fecit Ihesus: que si scribantur per singula: nec ipsum arbitror mundum capere eos: qui scribendi sunt libros. </div>
            <div type="sub" n="22">Vnde constat quod non ad gratiam locutus sum. Cum enim ex tot et tantis operibus neque uel ea que alii meminerint. sed pluribus eorum omissis </div>
            <div type="sub" n="23">(iudeorum insidias: lapidationes: odia: iniurias: maledicta: et quomodo eum demonium habentem: et deceptorem appellabant) in medium protulerim. perspicuum est me non ad gratiam conciliandam prolocutum. </div>
            <div type="sub" n="24">quam qui aucupatur: contrafacere oportet: contumelias tegere: laudes predicare. </div>
            <div type="sub" n="25">Cum ergo certissima scripserit: non recusat etiam suum in medium ferre testimonium: quod singula inuestigarit: examinaueritque. </div>
            <div type="sub" n="26">Mos enim nobis est ut uerissimi esse uideamur: nostrum non recusare testimonium. </div>
            <div type="sub" n="27">Quod si nos facimus: multo magis ille qui ex spiritu scribebat: quod et alii apostoli predicabant. Nos testes sumus eorum que dicimus: et spiritus qui dedit obedientibus sibi. </div>
            <div type="sub" n="28">omnibus enim affuerat. Matrem commendatam habuit. que et signa amoris erant: et quod certo omnia sciret. </div>
            <div type="sub" n="29">Quod si tanta signa facta dixit: noli admirari. sed immensam auctoris potestatem intellige et crede. </div>
            <div type="sub" n="30">Vt enim facile nobis est loqui: ita et illi. immo longe facilius facere que uult. uoluntas sola sufficit: et cuncta ei parent. </div>
         </div>
         <div type="sec" n="3">
            <div type="sub" n="1">His ergo diligenter attendamus: neque omittamus quin explicemus: atque inuestigemus. A frequenti nanque congressu: aliquid consequamur. Ita uitam nostram purgare poterimus. ita spinas incidere. </div>
            <div type="sub" n="2">Tale enim peccatum est: et secularis cura res infructuosa et molesta. </div>
            <div type="sub" n="3">Et quemadmodum spina: ubicunque tangitur: tangentem pungit. ita secularia ubicumque comprehenderis: ledunt. </div>
            <div type="sub" n="4">Verum non huiusmodi spiritalia. Sed margarite cuidam similantur: quam cum tractaueris: delectat oculos. </div>
            <div type="sub" n="5">Vt exempli gratia. Fecit aliquis elemosinam. non modo spe futurorum nutritur. sed et seculi bonis semper confidens letatur. et omnia audenter faciens: malas uincit cupiditates: </div>
            <div type="sub" n="6">et ante regnum hic iam fructum accipit. cum laudetur: cum in admiratione sit. et ante omnia: a propria conscientia. </div>
            <div type="sub" n="7">Et singula bona opera huiusmodi sunt quemadmodum: mala etiam ante gehennam hic torquent. Vulnerant enim conscientiam. </div>
            <div type="sub" n="8">Et siquid maneat peccatores intelligeres. meticulosus et trepidus etiam nemine puniente effecereris. </div>
            <div type="sub" n="9">Et si diuicie tibi essent: multos haberes inimicos: et suspiciose uiueres. neque iam resistere posses iniuriantibus: uel potius et non iniuriantibus. </div>
            <div type="sub" n="10">Neque enim tantum ab eis uoluptatis: quantum meroris assequimur: intus reclamante conscientia: foris hominibus accusantibus: deo indignato: gehenna nos cupide expectante: non quiescentibus cogitationibus: </div>
            <div type="sub" n="11">Grauis grauis inquam res et onerosa peccatum: et plumbo omni onerosius. qui id cognoscit ne minimum quidem oculos erigere potest: et si sensu careat. </div>
            <div type="sub" n="12">Sic et Achaab: quamuis perquam impius esset. postquam cognouit peccatum suum: deiectis oculis ambulabat contritus: et egerrime ferens. propterea saccum induit: et fontes fudit lacrimarum. </div>
            <div type="sub" n="13">Si itidem et nos faciamus: et ut ille lugebimus: exuemus peccata nostra: ut Zacheus: et aliquam ueniam consequamur. </div>
            <div type="sub" n="14">Vt enim in morbis et fistulis: nisi quis prius fluentem humorem et uulnus sistat: quecunque imposuerit medicamenta (non amota morbi causa) omnia frustra contenderet. </div>
            <div type="sub" n="15">Ita et nos nisi manum ab auaritia: et malum hunc humorem: cohibuerimus. licet elemosinam demus. omnia incassum laboramus. </div>
            <div type="sub" n="16">Quod enim per eam boni fecimus: accedente auaritia fatiscit atque disperditur: et priore peius efficitur. Cessemus ergo a rapina: et ita elemosinas impendamus. </div>
            <div type="sub" n="17">Quod si in precipicia nos deferimus: quomodo respirare poterimus? </div>
            <div type="sub" n="18">Etenim siquis casurum erigeret: ut elemosina. alter autem humi premeret: ut auaricia. nihil aliud ab hac pugna expectandum est quam ut discerpatur. </div>
            <div type="sub" n="19">Quod ne nobis accidat: ne ue auaricia deorsum premente: elemosina nos derelinquat. leues efficiamur: et euolemus: ut et malorum liberatione: et bonis operibus perfecti: </div>
            <div type="sub" n="20">sempiterna bona consequamur gratia et benignitate domini nostri Ihesu christi cum quo patri simul et spiritui sancto gloria honor et imperium: et nunc et semper et in secula seculorum Amen. </div>
         </div>
      </div>
   </body>
</TAN-T>
